[Pāyantika 82]śā ri’i bu ni źugs pa dag | sgo gtan yaṅ dag bsdus pa yin || saṅs rgyas bcom ldan
’das (5) mñan yod na rgyal byed kyi tshal mgon med zas sbyin gyi kun dga’ ra ba na bźugs
so || de nas bcom ldan ’das kyis dge sloṅ rnams la bka’ stsal pa | dge sloṅ dag dgon pa
daṅ śiṅ druṅ daṅ | khyim gyis stoṅ pa daṅ || ri sul daṅ | ri phug daṅ | rtswa sbyil daṅ |
bla gab med pa daṅ | (6) dur khrod daṅ | nags khrod daṅ | ri druṅ daṅ | bas mtha’i gnas mal
’di dag tu bsam gtan gyis śig | dge sloṅ dag bag yod par bsgrubs la phyis ’gyod par mi
’gyur bar gyis śig | ’di ni ṅa’i gdams ṅag daṅ rjes su bstan pa yin no || bcom ldan ’das kyis
dge sloṅ (7) rnams la de skad ces bka’ stsal nas | dge sloṅ rnams dgon pa daṅ | śiṅ druṅ
daṅ | khyim gyis stoṅ pa daṅ | ri sul daṅ | ri phug daṅ | rtswa sbyil daṅ | bla gab med
pa daṅ | dur khrod daṅ | nags khrod daṅ | ri druṅ daṅ | bas mtha’i gnas mal dag tu źugs te
|| kha cig ni ri (76b1) rab kyi baṅ rim na bsam gtan byed | kha cig ni gser gyi ri bdun
po dag la | kha cig ni mtsho chen po ma dros pa na | kha cig ni rdziṅ bu dal gyis ’bab pa
na | kha cig ni rnal ’byor pa’i skye bo daṅ rjes su mthun pa’i groṅ daṅ | groṅ rdal daṅ |
yul daṅ yul ’khor daṅ | rgyal po’i pho braṅ (2) gi phyogs de daṅ de dag na bsam gtan byed
do || ri’i rgyal po’i rab dpag tshad brgyad khri ni chu’i naṅ du nub | dpag tshad brgyad khri
ni chu yas mṅon par ’phags te de la dpag tshad ’bum drug khri yod do | ri’i rgyal po ri
rab kyi ṅos re re la dpag tshad brgyad khri yod de || de dag la dpag (3) tshad sum ’bum
ñi khri yod do || ri’i rgyal po ri rab rin po che sna bźi las byas pa gzugs bzaṅ ba | blta
na sdug pa | mdzes pa yin te | der klu’i rgyal po dga’ bo daṅ | ñe dga’ gñis skyes nas de
gñis kyi lus kyis de lan gsum dkris te ’khod ciṅ bskal par gnas pas (4) ’dzin pa | ’dab chags
kyi rgyal po ’dab bzaṅs kyis dbyuṅ bar mi nus pa yin no || de gñis ’di sñam du sems te
| bdag cag gñis kyi bsod nams kyi gnas ’di byuṅ ṅo sñam nas de gñis ser snas kun nas dkris
pas ñin mo lan gsum mi mthun pa’i rluṅ gtoṅ ste | des ri rab (5) kyi baṅ rim la gnas pa’i
ri dgas daṅ | bya maṅ po dag tshul ma yin pas sdug bsṅal bar gyur to || de na dge sloṅ
gaṅ dag ri rab kyi baṅ rim na bsam gtan byed pa de dag kyaṅ mi mthun pa’i rluṅ des skya bo
bseṅ bseṅ por gyur ciṅ | rid pa daṅ ñam chuṅ ba daṅ | rke ba daṅ lus ma thob par (6) gyur
nas de dag dbyar gyi zla ba gsum po dag ’das nas bcom ldan ’das kyi źabs la phyag ’tshal
du mñan yod du lhags pa daṅ | dge sloṅ rnams kyis de dag mthoṅ nas smras pa | tshe daṅ ldan
pa dag ’oṅs pa legs so || ’oṅs pa legs so || khyed cag ga las ’dir ’oṅs | (7) khyed cag
dbyar gaṅ du gnas par khas blaṅs | de dag gis smras pa | tshe daṅ ldan pa dag bdag cag ri
rab kyi baṅ rim nas ’dir ’oṅs so || bdag cag ri rab kyi baṅ rim du dbyar gnas par khas blaṅs
so || dge sloṅ rnams kyis smras pa | tshe daṅ ldan pa dag khyed cag ci’i (77a1) phyir skya
bo bseṅ bseṅ por gyur ciṅ | rid pa daṅ ñam chuṅ ba daṅ | rke ba daṅ lus ma thob par gyur
|| de dag gis smras pa tshe daṅ ldan bdag ri rab kyi baṅ rim du klu’i rgyal po dga’ bo
daṅ ñe dga’ gñis skyes nas de gñis kyi lus kyis de lan gsum dkris te ’khod ciṅ bskal (2) par
gnas pa | sa ’dzin pa | ’dab chags kyi rgyal po ’dab bzaṅs kyis dbyuṅ bar mi nus pa yin
no || de gñis ’di sñam du sems te | bdag cag gñis kyi bsod nams kyi gnas ’di byuṅ ṅo sñam
nas de gñis ser snas kun nas dkris pas ñin mo lan gsum mi mthun pa’i rluṅ gtoṅ (3) ste |
des ri rabs kyi baṅ rim la gnas pa’i ri dgas daṅ | bya maṅ po dag tshul ma yin pas sdug bsṅal
bar gyur to || bdag cag kyaṅ mi mthun pa’i rluṅ des skya bo bseṅ bseṅ por gyur ciṅ | rid
pa daṅ ñam chuṅ ba daṅ | rke ba daṅ lus ma thob par gyur to | dge sloṅ rnams kyis smras
(4) pa | tshe daṅ ldan pa dag khyed kyis de gñis gdul bar mi nus sam | de dag gis smras pa
| tshe daṅ ldan pa dag re źig de gñis bdag cag gis gdul ba ma yin no || ’o na sus gdul ba
yin | ñan thos chen pos gdul ba yin no źes zer ba’i skabs de dge sloṅ rnams kyis bcom ldan
(5) ’das la gsol to || de nas bcom ldan ’das kyis dgoṅs pa | de gñis gaṅ gis gdul ba yin
sñam na | dge sloṅ maud gal gyi bu chen pos gdul ba yin par gzigs śiṅ mkhyen nas | tshe
daṅ ldan pa maud gal gyi bu chen po la bka’ stsal pa | maud gal gyi bu ri rab kyi baṅ rim
(6) na klu’i rgyal po dga’ bo daṅ | ñe dga’ gñis la soms śig | tshe daṅ ldan pa maud gal gyi
bu chen pos btsun pa bka’ bźin ’tshal źes bcom ldan ’aṅs las mñan nas ’di lta bu’i tiṅ
ṅe ‘dzin la sñoms par źugs te | ji ltar sems mñam par bźag na mñan yod nas mi snaṅ (7) bar
gyur ciṅ | ri rab kyi baṅ rim du son par gyur ba de lta bu’i tiṅ ṅe ‘dzin la sñoms par bźugs
so || de’i tshe na klu’i rgyal po dga’ bo daṅ ñe dga’ gñis gñid log par gyur nas des se
gol gyis sad par bya bar brtsams na de gñis ma sad do || des de gñis kyi steṅ du (77b1)
bcag par brtsams na de lta na yaṅ de gñis ma sad do || des de gñis kyi ltor źugs te sprin
chen po bźin du ’brug bsgrags par brtsams na de lta na yaṅ de gñis ma sad do || des klu chen
po’i lus kyis ri’i rgyal po ri rab la lan bdun dkris te steṅ du gdeṅs ka chen po byas te
’dug pa (2) daṅ | de gñis khur lci bas mnan pas sad de ji tsam na klu chen po źig gis bdag
cag gñis mnan par mthoṅ nas de gñis kyis bsams pa | klu rdzu ’phrul chen po źig byuṅ ste
bdag cag gñis gnas ’di nas ñams par gyur gyis bros te ’doṅ ṅo sñam du rig nas skrag ste
| (3) bram ze’i khye’u’i kha dog bdag ñid mṅon par sprul nas ’bros par brtsams so || de nas
tshe daṅ ldan pa maud gal gyi bu chen pos rdzu ’phrul mṅon par ’du bya ba de phyir bsdus
nas | de gñis kyi mdun du ’dug ste smras pa | klu’i dbaṅ po gñis gar ’doṅ || de gñis kyis
smras pa | (4) klu rdzu ’phrul chen po źig byuṅ ste | bdag cag gñis ’di nas ñams par gyur
gyis ’bros su ’gro’o || des smras pa | tshur śog klu de ci ’dra ba blta’o || de gñis de daṅ
lhan cig phyir log pa daṅ | ji tsam na mi snaṅ nas de gñis kyis smras pa | ’phags pas bdag
(5) cag gñis la ku re ma bgyis sam | des smras pa | de yin no ’o na bdag cag gñis kyis
noṅs pa ci bgyis | rga ba’i chos can khyed gñis kyis saṅs rgyas kyi pho ña ’oṅs pa la ma
bsams so || ’phags pa khyod saṅs rgyas kyi pho ña lags sam | saṅs rgyas kyi pho ña yin no
|| (6) ’phags pa gal te khyod saṅs rgyas kyi pho ña lags na bdag cag gñis kyis ci bgyi ba
stsal du gsol | tshur śog bcom ldan ’das kyi spyan sṅa kho nar ’doṅ ṅo || ’phags pa ma noṅs
te de bźin bgyis bźud do || de nas tshe daṅ ldan pa maud gal gyi bu chen pos klu’i (7) rgyal
po dga’ bo daṅ | ñe dga’ gñis khrid nas bcom ldan ’das gal ba der soṅ ste phyin nas bcom
ldan ’das kyi źabs gñis la mgo bos phyag ’tshal te mtha’ gcig tu ’dug go | mtha’ gcig
tu ’dug nas bcom ldan ’das la tshe daṅ ldan pa maud gal gyi bu chen pos (78a1) ’di skad ces
gsol to | btsun pa bcom ldan ’das kyis gaṅ gi slad du bdag la bka’ stsal pa’i klu’i rgyal
po dga’ bo daṅ ñe dga’ de gñis ni ’di lags so || de nas bcom ldan ’das kyis klu’i rgyal
po dga’ bo daṅ ñe dga’ la ’di skad ces bka’ stsal to || klu’i (2) dbaṅ po khyed gñis sṅon
gyi ñes par spyad pas klu’i skye gnas ṅan par skyes śiṅ khyed gñis da ltar drag śul can |
lag pa khrag gis gos pa | ñams pa daṅ | rab tu ñams pa la źen pa | gźan gyi srog ’phrogs pa
| gźan gyi srog bcad pas ’tsho bar byed de | ’di nas (3) śi ’phos na khyed gñis kyi ’gro
ba ni cir ’gyur || skye ba ni cir ’gyur | tshe phyi ma ni cir ’gyur || de gñis kyis gsol
pa | bcom ldan ’das bdag cag gñis kyis ci źig bgyi ba bka’ stsal du gsol || bcom ldan ’das
kyis bka’ stsal pa | klu’i dbaṅ po gñis tshur śog ṅa’i (4) druṅ du skyabs su ’gro ba daṅ
| bslab pa’i gźi dag loṅ la ri rab kyi baṅ rim la gnas pa’i ri dgas daṅ | bya rnams la mi
’jigs pa byin cig | de gñis kyis gsol pa | btsun pa bdag cag gñis bcom ldan ’das kyi spyan
sṅar skyabs su mchi ba daṅ | bslab pa’i gźi dag len (5) ciṅ ri rab kyi bar rim la gnas pa’i
ri dgas daṅ | bya rnams la mi ’jigs pa stsol to || de gñis kyis bcom ldan ’das kyi spyan
sṅar skyabs su ’gro ba daṅ | bslab pa’i gźi dag blaṅs nas bcom ldan ’das kyi źabs gñis la
mgo bos phyag ’tshal te bcom ldan ’das kyi (6) spyan sṅa nas doṅ ṅo | dge sloṅ rnams the
tshom skyes nas | the tshom thams cad gcod pa saṅs rgyas bcom ldan ’das la źus pa | btsun
pa klu’i rgyal po dga’ bo daṅ ñe dga’ gñis kyis las ci bgyis na las de’i rnam par smin pas
klu’i naṅ du skyes | las ci bgyis na des rin (7) po che sna bźi las bgyis pa’i gnas mṅon
par grub ciṅ lha’i bdud rtsi’i zas daṅ sbraṅ rtsi’i chaṅ gi btuṅ ba daṅ | re re la yaṅ ’khor
ñis stoṅ lṅa brgya daṅ ldan par gyur | las ci bgyis na des na bskal par gnas pa sa ’dzin
pa | ’dab chags kyi rgyal po ’dab bzaṅs kyis dbyuṅ bar (78b1) rṅo mi thog par gyur | bcom
ldan ’das kyis bka’ stsal pa | dge sloṅ dag ’di gñis kyis las tshogs rñed pa | rkyen yoṅs
su bsgyur ba | ’od pa bźin du ñe bar gnas pa | gdon mi za bar ’byuṅ bar ’gyur ba dag byas
śiṅ || bsags pas ’di gñis kyis las byas śiṅ | (2) bsags pa dag gźan su źig gis so sor myoṅ
bar ’gyur || dge sloṅ dag las byas śiṅ bsags pa dag ni phyir rol gyi sa’i khams la rnam
par smin par mi ’gyur || chu’i khams la mi ’gyur || me’i khams la mi ’gyur || rluṅ gi khams
la mi ’gyur gyi | ’di ltar las (3) dge ba daṅ | mi dge bas byas śiṅ bsags pa dag ni zin
pa’i phuṅ po daṅ | khams daṅ skye mched dag la rnam par smin par ’gyur te | las rnams bskal
pa brgyar yaṅ ni || chud mi za ba’aṅ tshogs daṅ dus || rñed na lus can rnams la ni ||
’bras bu dag tu ’gyur ba ñid || (4) dge sloṅ dag sṅon byuṅ ba bskal pa chen po bzaṅ po ’di
ñid la skye dgu’i tshe lo ñi khri thub pa na ston pa de bźin gśegs pa dgra bcom pa yaṅ dag
par rdzogs pa’i saṅs rgyas rig pa daṅ źabs su ldan pa | bde bar gśegs pa | ’jig rten mkhyen
pa | skyes bu gdul ba’i (5) kha lo sgyur ba | bla na med pa lha daṅ mi rnams kyi ston
pa | saṅs rgyas bcom ldan ’das ’od sruṅ źes bya ba ’jig rten du byuṅ ste | de dge sloṅ ñi
khris bskor ciṅ groṅ khyer bā rā ṇa sī na draṅ sroṅ smra ba ri dgas kyi nags na ñe bar brten
ciṅ bźugs so || de’i che na groṅ khyer bā rā ṇa sī na (6) rgyal bo kri kī źes bya ba rgyal
srid ’byor pa rgyas pa | bde ba lo legs pa | skye bo daṅ mi maṅ pos gaṅ ba | ’thab pa
daṅ | phyi dag daṅ naṅ ’khrug rab tu źi ba | chom rkun daṅ mu ge daṅ bral ba | sā lu dag bu
ram śiṅ gi phreṅ ba daṅ | ba laṅ daṅ ma ñe phun sum tshogs (7) par byed du bcug ste | chos
daṅ ldan pa chos kyi rgyal pos chos kyi rgyal srid byed du bcug go | rgyal po kri kīsa
de bźin gśegs pa dgra bcom pa yaṅ dag par rdzogs pa’i saṅs rgyas rig pa daṅ źabs su ldan pa
| bde bar gśegs pa | ’jig rten mkhyen pa | skyes bu (79a1) ’dul ba’i kha lo sgyur ba | bla
na med pa | lha daṅ mi rnams kyi ston pa | saṅs rgyas bcom ldan ’das ’od sruṅ ’jig rten
du byuṅ ste | de dge sloṅ ñi khris bskor ciṅ groṅ khyer bā rā ṇa sī na draṅ sroṅ smra ba
ri dgas kyi nags na ñe bar brten ciṅ bźugs źes thos so || thos nas kyaṅ (2) rgyal po’i ’byor
pa chen po daṅ | rgyal po’i mthu chen pos yaṅ dag par rdzogs pa’i saṅs rgyas ’od sruṅ ga
la ba der soṅ ste | rgyal po kr-i kīsa yaṅ dag par rdzogs pa’i saṅs rgyas ’od sruṅ skyes
bu chen po’i mtshan sum bcu rtsa gñis kyis sku legs par brgyan pa | dpe byad bzaṅ po brgyad
(3) bcus sku rnam par mdzes pa | ’od ’dom gaṅ gis gzugs can brgyan pa | ñi ma stoṅ bas
lhag pa’i ’od daṅ ldan pa | rin po che’i ri bo kun du ’gro ba ltar bzaṅ ba mthoṅ ṅo || mthoṅ
ma dag tu rgyal po kr-i kī bcom ldan ’das ’od sruṅ la śin tu dad pa skyes nas yaṅ dag par
rdzogs (4) pa’i saṅs rgyas ’od sruṅ ga la ba der soṅ ste phyin nas yaṅ dag par rdzogs pa’i
saṅs rgyas ’od sruṅ ga la ba der soṅ ste phyin nas yaṅ dag par rdzogs pa’i saṅs rgyas
’od sruṅ gi źabs gñis la mgo bos phyag ’tshal te mtha’ gcig tu ’dug go | yaṅ dag par rdzogs
pa’i saṅs rgyas ’od sruṅ gis rgyal po kr-i kī’i bsam pa daṅ | bag la ñal daṅ | khams (5)
daṅ raṅ bźin thugs su chud nas gaṅ thos na | rgyal po kr-i kīsa stan de ñid la ’dug bźin
du ’jig tshogs la lta ba’i ri’i rtse mo ñi śu mtho ba ye śes kyi rdo rjes bcom ste rgyun du
źugs pa’i ’bras bu mṅon sum du byas pa de lta bur ’phags pa’i bden pa bźin yaṅ dag par so
sor (6) rtogs par byed pa’i chos bstan pa mdzad do || des bden pa mthoṅ nas btsun pa bcom
ldan ’das kyis bdag la phas kyaṅ ma bgyis | mas kyaṅ ma bgyis | rgyal pos kyaṅ ma bgyis
| lha rnams kyis kyaṅ ma bgyis | sṅon gyi pha mes dag (7) gis kyaṅ ma bgyis | dge sbyoṅ daṅ
bram ze dag gis kyaṅ ma bgyis | byams pa daṅ mdza’ bśes daṅ | rtsa lag gi tshogs kyis kyaṅ
ma bgyis te | khrag daṅ mchi ma’i rgya mtsho ni bskams | rus pa’i ri dag las ni bsgral
| ṅan soṅ gi sgo dag ni bkum | mtho ris (79b1) daṅ thar pa’i sgo dag ni phye | sems can dmyal
ba daṅ dud ’gro daṅ | yi dgas dag nas ni rkaṅ pa phyuṅ | lha daṅ mi rnams kyi naṅ du ni
bźag go źes lan gsum mched du brjod do | yaṅ smras pa | khyod mthus rab drag ñes pa maṅ
ldan pa’i || ṅan soṅ śul bkag (2) bsod nams rab ldan pa’i || mtho ris ’gro ba phye źiṅ bdag
gis ni || mya ṅan ’das pa’i śul yaṅ thob par gyur || śin tu rnam dag khyod brten bdag gis
ni || de riṅ skyon bral dag pa’i mig thob ciṅ || go ’phaṅ źi ba ’phags pa dgyes thob ste
|| sdug bsṅal rgya mtsho’i (3) pha rol rgal bar gyur || ’gro bar lha min mi daṅ lhas mchod
pa || skye daṅ rga daṅ na mchi bral ba po || srid pa stod du mthoṅ ba rab dkon pa || thub
pa de riṅ khyod mthoṅ ’bras bu mchis || źes smras te stan las laṅs nas yaṅ dag par rdzogs
pa’i saṅs rgyas ’od sruṅ la lan gsum (4) bskor ba byas te źabs gñis la mgo bos phyag ’tshal
nas soṅ ṅo || gaṅ gi cho rgyal po kr-i kīsa yaṅ dag par rdzogs pa’i saṅs rgyas ’od sruṅ
gi spyan sṅar bden pa dag mthoṅ ba de’i tshe na de don gyi gnas su ’dug ste | blon po daṅ
groṅ khyer pa daṅ | yul mi rnams la smras pa | (5) kwa’i blon po daṅ | groṅ khyer pa daṅ
| yul mi dag ñon cig | ṅas bcom ldan ’das yaṅ dag par rdzogs pa’i saṅs rgyas ’od sruṅ gi
spyan sṅar bden pa dag mthoṅ bas ṅa ṅas chos daṅ chos ma yin pas rgyal srid byed du ’jug mi
nus kyis de’i phyir khyed kyis gźon nu legs (6) skyes rgyal srid kyi dbaṅ phyug gi bdag
por źog śig | ṅa yaṅ dag par rdzogs pa’i saṅs rgyas ’od sruṅ gi spyan sṅar skra daṅ | kha
spu dag bregs te gos ṅur smrig dag bgos nas yaṅ dag pa kho nar dad pas khyim nas khyim med
par rab tu byuṅ ṅo || de la blon po’i mchog dga’ (7) bo daṅ | ñe dga’ źes bya ba gñis śig
yod pa de gñis kyis de’i rkaṅ pa gñis la gtugs te smras pa | lhas mtshan ma tsam ’ba’ źig
mdzod cig daṅ bdag cag gñis kyis chos kyis lha’i rgyal srid bgyid du stsal to || rgyal pos
smras pa | gal te de lta na byed (80a1) du chug śig | de gñis kyis dri srid pa de srid du
chos kyis rgyal srid byed du bcug nas yaṅ chos daṅ chos ma yin pas rgyal srid byed du gźug
par brtsams pa daṅ | de gñis kyi ñe du yaṅ dag par rdzogs pa’i saṅs rgyas ’od sruṅ gi bstan
pa la rab tu byuṅ ba de dag de gñis (2) kyi gan du ’oṅs te smras pa | tshe daṅ ldan pa
gñis chos kyis rgyal srid byed du chug śig | chos daṅ chos ma yin pas byed du ma gźug śig
| sems can dmyal ba la gźol bar ’gyur bar ma byed cig | de gñis kyis de dag las thos nas
ji srid pa de srid du chos kyis rgyal srid (3) byed du bcug nas yaṅ chos daṅ chos ma yin
pas rgyal srid byed du gźug par brtsams pa daṅ | de dag yaṅ de gñis kyi gan du ’oṅs te smras
pa | tshe daṅ ldan pa gñis chos kyi rgyal srid byed du chug śig | chos daṅ chos ma yin
pas byed du ma gźug śig | sems can dmyal (4) bal gźol bar ’gyur bar ma byed cig | de gñis
kyis smras pa | ’phags pa dag bdag cag blon po dag ni rgyal srid bgyid du stsol ba gsaṅ tshig
mthun pas ’tsho ba lags pas gcig tu chos kyis rgyal srid bgyid du stsol ba’i rṅo mi thog
ste | ṅes par kho nar khyad par (5) can ma lags pa dag ni tshar bcad par bgyi źiṅ khyad
par can dag ni yoṅs su bskyaṅ ba’i ’tshal lo || de dag gis smras pa | gal te de lta na yo
byad thams cad phun sum tshogs pa’i gtsug lag khaṅ byed du chug la yaṅ dag par rdzogs pa’i
saṅs rgyas ’od sruṅ ñan thos kyi (6) dge ’dun daṅ bcas pa la phul la | dge sloṅ rnams la
ni gźon nu’i yoṅs su spaṅ ba byin cig | dge sloṅ ma rnams la ni btsun mo’i ’khor gyi yoṅs
su spaṅ ba byin cig daṅ | des khyod gñis la yun riṅ po’i don daṅ | phan pa daṅ bde bar ’gyur
ro || de gñis kyis (7) smras pa | ’phags pa dag ma noṅs kyis de bźin bgyi’o źes de gñis
kyis yo byad thams cad phun sum tshogs pa’i gtsug lag khaṅ byed du bcug ste yaṅ dag par
rdzogs pa’i saṅs rgyas ’od sruṅ ñan thos kyi dge ’dun daṅ bcas pa la phul źiṅ | dge sloṅ rnams
la ni (80b1) gźon nu’i yoṅs su spaṅ ba byin | dge sloṅ ma rnams la ni btsun mo’i ’khor
gyi yoṅs su spaṅ ba byin no | dge sloṅ dag de’i tshe de’i dus na rgyal po kr-i kī’i blon
po’i mchog dga’ bo daṅ | ñe dga’ źes bya ba de gñis ni da ltar klu’i rgyal po dga’ bo daṅ
| ñe dga’ ’di gñis yin (2) te | de gñis kyis chos daṅ chos ma yin pas rgyal srid byed du
bcug pa gaṅ yin pa des ni klu rnams kyi naṅ du skyes so | yo byad thams cad phun sum tshogs
pa’i gtsug lag khaṅ byed du bcug ste yaṅ dag par rdzogs pa’i saṅs rgyas ’od sruṅ ñan thos
kyi dge ’dun daṅ (3) bcas pa la phul ba gaṅ yin pa des ni rin po che sna bźi las byas pa’i
gnas mṅon par grub ciṅ lha’i bdud rtsi’i zas daṅ | sbraṅ rtsi’i chaṅ gi btuṅ ba daṅ | re
re la yaṅ ’khor ñis stoṅ lṅa brgya daṅ ldan par gyur te | dge sloṅ rnams la gźon nu’i yoṅs
su spaṅ ba byin pa (4) daṅ | dge sloṅ ma rnams la btsun mo’i ’khor gyi yoṅs su spaṅ ba
byin pa gaṅ yin pa ṅes ni bskal par gnas pa | sa ’dzin pa ’dab chags kyi rgyal po ’dab bzaṅs
kyis dbyuṅ bar mi nus par gyur to || dge sloṅ dag de ltar na las gcig tu gnag pa rnams
kyi rnam par (5) smin pa ni gcig tu gnag pa yin pa | las gcig tu dkar ba rnams kyi rnam par
smin pa yaṅ gcig tu dkar ba yin || las ’dren ma rnams kyi rnam par smin pa yaṅ ’dren ma
yin no || dge sloṅ dag de lta bas na las gcig tu gnag pa rnams daṅ ’dren ma rnams (6) spaṅs
te | las gcig tu dkar ba rnams la brtsal bar bya ste | dge sloṅ dag khyer kyis de ltar bslab
par bya’o || gaṅ gi tshe bcom ldan ’das kyis klu’i rgyal po dga’ bo daṅ ñe dga’ gñis
skyabs su ’gro ba daṅ | bslab pa’i gźi dag la bkod pa de’i tshe na de gñis tshes brgyad (7)
daṅ | tshes bcu bźi daṅ | tshes bco lṅa la ri raṅ kyi baṅ rim du ’oṅs nas bcom ldan ’das
la bsñen bkur byed do || de gñis gaṅ gi tshe mtshan mo bcom ldan ’das la bsñen bkur byed
pa de’i tshe na ni gźal med khaṅ pa’i cha lugs kyis bsñen bkur byed ciṅ | gaṅ gi tshe ñi na
mo (81a1) bcom ldan ’das la bsñen bkur byed pa de’i tshe na ni khyim bdag gi cha lugs kyis
bsñen bkur byed do || dus gźan źig na de gñis ñin mo khyim bdag gi cha lugs kyis bcom ldan
’das kyi spyan sṅar soṅ ṅo || ji tsam na ko sa lar byuṅ ba’i rgyal po gsal rgyal yaṅ rgyal
(2) byed kyi tshal ga la ba der soṅ ṅo || rgyal rigs ni mṅon pa’i ṅa rgyal can yin pas
rgyal po de gaṅ gi tshe bcom ldan ’das kyi spyan sṅar ’gro ba de’i tshe na bdag bcom ldan
’das kyi spyan sṅar soṅ ba na ’ga’ źig bdag la mṅon sum du ldaṅ bar mi ’gyur ba med graṅ
sñam nas mi dag pa’i mtha’ (3) can gtoṅ bar byed pa yin pas de nas ko sa lar byuṅ ba’i rgyal
po gsal rgyal gyis rgyal byed kyi tshal gyi sgor bsṅad de mi dag pa’i mtha’ can źig la
smras pa | kwa’i naṅ rje soṅ la bcom ldan ’das la su dag bsñen bkur byed pa ltos śig | mi
dag pa’i mtha’ can des lha bka’ bźin (4) ’tshal źes ko sa lar byuṅ ba’i rgyal po gsal rgyal
las mñan nas bcom ldan ’das ga la ba der soṅ ba daṅ | ji tsam na khyim bdag gñis śig bcom
ldan ’das la bsñen bskur byed pa mthoṅ ṅo || mthoṅ nas kyaṅ ko sa lar byuṅ ba’i rgyal po
gsal rgyal ga la ba der soṅ (5) ste phyin nas ko sa lar byuṅ ba’i rgyal po gsal rgyal la
’di skad ces gsol to || lha khyim bdag gñis śig bcom ldan ’das la bsñen bkur bgyid de de
gñis lha’i yul na gnas pa dag lags gor ma bkum mo || rgyal pos bsams pa | khyim bdag de gñis
bdag gi (6) yul na gnas pa yin pas de gñis kyis bdag mthoṅ na mṅon du ldaṅ bar ’gyur graṅ
sñam nas de bcom ldan ’das ga la ba der soṅ ṅo | klu’i rgyal po dga’ bo daṅ ñe dga’ gñis
kyis ko sa lar byuṅ ba’i rgyal po gsal rgyal thag riṅ po kho na nas mthoṅ ṅo || mthoṅ nas
kyaṅ (7) de gñis kyis bcom ldan ’das la ’di skad ces gsol to | btsun pa ci lags re źig dam
pa’i chos la bsñen bkur bgyi’am | ’on te rgyal po la bsñen bkur bgyi | bcom ldan ’das kyis
bka’ stsal pa | klu’i dbaṅ po gñis re źig dam pa’i chos la bsñen (81b1) bkur gyis śig
| saṅs rgyas bcom ldan ’das rnams ni dam pa’i chos la gus par mdzad de dgra bcom pa daṅ kyaṅ
chos bla mar byed do || de nas bcom ldan ’das kyis byuṅ ba ’di la tshigs su bcad pa dag
bka’ stsal pa |

saṅs rgyas gaṅ dag ’das pa daṅ || saṅs rgyas gaṅ (2) ṅag ma byon daṅ ||saṅs rgyas mya ṅan sel
mdzad pa || da ltar maṅ po gaṅ bźugs dag ||

thams cad dam pa’i chos la ni || gus par gnas gyur gnas ’gyur źiṅ ||de bźin gus par gnas mdzad
de || de ni saṅs rgyas chos ñid yin ||

de phyir bdag la legs ’dod (3) ciṅ || bdag ñid chen po mṅon ’dod pa ||saṅs rgyas bstan pa dran
byed na || ’di la dam chos gus par bya ||

de gñis kyis ko sa lar byuṅ ba’i rgyal po gsal rgyal la mṅon du ldaṅ bar ma byas pa daṅ | rgyal
po khros te bsams pa | khyim bdag ’di gñis bdag gi yul (4) na gnas pa dag yin na bdag
la mṅon du ldaṅ bar mi byed do sñam nas de khro bas kun nas dkris bźin du bcom ldan ’das kyi
źabs gñis la mgo bos phyag ’tshal te mtha’ gcig tu ’dug go | bcom ldan ’das kyis ’di khro
bas kun nas dkris so sñam nas bka’ mchid (5) gźan dag mdzad par brtsams te chos ston par
mi mdzad pa daṅ | des gsol pa | bcom ldan ’das chos bstan du gsol || bde bar gśegs pa chos
bstan du gsol || de skad ces gsol pa daṅ | bcom ldan ’das kyis tshigs su bcad pa dag bka’
stsal pa |

(6) rab tu daṅ sems med pa daṅ || źe sdaṅ can daṅ ’khrugs pa yis ||yaṅ dag rdzogs saṅs bstan
pa yi || dam chos kun śes bya mi nus ||

gaṅ gis ñes rtsom btul byas śiṅ || rab daṅ med pa’i sems bsal te ||kun nas mnar sems ’di spoṅ
ba || des ni (7) legs gsuṅs śes par ’gyur ||

rgyal po rgya cher de gñis la khros te bsams pa | ’di gñis la brten nas bcom ldan ’das kyis
chos mñan pa yaṅ rgyun bkum mo sñam du rig nas sdod ciṅ ces byas te | bcom ldan ’das kyis
źabs gñis la mgo bos phyag (82a1) ’tshal nas stan las laṅs te soṅ ṅo || gaṅ gi tshe klu’i
rgyal po dga’ bo daṅ | ñe dga’ gñis ñin mo bcom ldan ’das la bsñen bkur byed pa de’i tshe
na de gñis kyi źo śas ’tsho ba dag gis ri rab kyi baṅ rim nas mñan yod kyi bar gyi lam ji
srid pa’i lam gyi ṅos (2) gñis su rtsig pa dṅar te ’khod par byed do || ko sa lar byuṅ ba’i
rgyal po gsal rgyal gyis blon po rnams la bsgo ba | śes ldan dag gaṅ gi tshe khyim bdag
’di gñis bcom ldan ’das kyi spyan sṅa nas phyir byuṅ bar gyur pa de’i tshe na ’di gñis kyi
mgo bo druṅs nas chod la sa la sgyel (3) bar gyis śig | chig de skad ces smras pa | klu’i
rgyal po dga’ bo daṅ | ñe dga’ gñis kyi źo śas ’tsho ba dag gis thos so || thos nas kyaṅ
de dag ’khrugs nas ko sa lar byuṅ ba’i rgyal po gsal rgyal gyi steṅ du rdo rje rtse gcig pa
daṅ | ’khor lo daṅ mda’ bo che daṅ | mtshon (4) rtse gcig pa la sogs pa’i mtshon dag ’phaṅ
bar brtsams so || saṅs rgyas bcom ldan ’das rnams ni bsñel ba mi mṅa’ ba’i chos can yin
pas de nas bcom ldan ’das kyis tshe daṅ ldan pa maud gal gyi bu chen po la bka’ stsal pa
| maud gal gyi bu ko sa lar byuṅ ba’i rgyal po (5) gsal rgyal ’khor daṅ bcas pa daṅ | mñan
yod na gnas pa’i skye bo’i tshogs la soms śig | tshe daṅ ldan pa maud gal gyi bu chen pos
btsun pa bka’ bźin ’tshal źes bcom ldan ’das las bka’ mñan nas | byams pa’i tiṅ ṅe ‘dzin
la sñoms par źugs so || de (6) la sñoms par źugs pa’i bye brag gis rdo rje rtse gcig pa daṅ
| ’khor lo daṅ | mda’ bo che daṅ | mtshon rtse gcig la sogs pa’i mtshon de dag lha’i me
tog ut+pala daṅ | pad ma daṅ | ku mud daṅ | pad ma dkar po daṅ | man dā ra ba dag tu gyur
te | ko sa lar byuṅ ba’i (7) rgyal po gsal rgyal gyi steṅ du ’bab par brtsams so || de lha’i
me tog ut+pala daṅ | pad ma daṅ | ku mud daṅ | pad ma dkar po daṅ | man dā ra ba dag gis
gaṅ bźin du khyim du źugs nas des btsun mo’i ’khor daṅ | gźon nu daṅ blon po daṅ khrom gyi
ru sna daṅ | groṅ (82b1) rdal gyi mi daṅ | yul mi daṅ | bram ze dag la smras pa | śes ldan
dag ṅa rgyal byed kyi tshal du źugs tshun chad nas lha’i me tog ut+pala daṅ | pad ma daṅ
| ku mud daṅ | pad ma dkar po daṅ | man dā ra ba dag gis gaṅ bźin du khyim du źugs pa ’di
ci yin su yi mthu yin | (2) de na gaṅ dag sñan pa daṅ ’jam par smra ba la mkhas pa de dag
gis smras pa | lha gźan su źig gis ’di ’tshal bar ’gyur | ’di gźan su źig gi mthu lags
| ’di ltar lha ñid chos kyis rgyal srid bgyid du stsol bas ’di lha ñid kyi mthu lags so ||
rgyal pos smras pa | (3) śes ldan dag de bden te | da chos kyis rgyal srid byed du ’jug pas
’di gor ma chag par da’i mthu yin no || btsun mo’i ’khor gyis smras pa | bdag cag lha las
gźan pa’i skyes pa’i gan du mi mchi źiṅ bdag po las mi ’phyo bas ’di ni bdag cag gi mthu
lags so || (4) gźon nu rnams kyis smras pa | bdag cag yab yum la gus śiṅ sri źu che bas
’di ni bdag cag gi mthu lags so || blon po rnams kyis smras pa | bdag cag chos kyis lha’i
rgyal srid bgyid du stsol bas ’di ni bdag cag gi mthu lags so || khrom gyi ru snu dag gis
(5) smras pa | bdag cag lha’i bka’ chos daṅ ldan par sgrub par bgyid pas ’di ni bdag cag gi
mthu lags so || groṅ rdal gyi mi daṅ yul gyi mi dag gis smras pa | bdag cag lha la chos
daṅ ldan par dbya ’bul bas ’di ni bdag cag gi mthu lags so || rgyal (6) pos bsams pa | ’di
dag so so nas bdag cag gi mthu’o || bdag gi mthu’o źes zer na su’i mthu yin pa mi śes kyis
| ’di ltar saṅs rgyas bcom ldan ’das ’di thams cad mkhyen pa | thams cad gzigs pa | mkhyen
pa daṅ śes bya la bla na med pa’i (7) mṅa’ brñes pa yin gyis saṅs rgyas bcom ldan ’das
la źur ’gro’o sñam du rig nas lha’i me tog ut+pa la daṅ | pad ma daṅ | ku mu da daṅ | pad
ma dkar po daṅ | man dā ra ba de dag gis thu ba bkaṅ nas bcom ldan ’das ga la ba der soṅ ste
| phyin nas (83a1) bcom ldan ’das kyi źabs gñis la mgo bos phyag ’tshal te mtha’ gcig tu
’dug go | mtha’ gcig tu ’dug nas ko sa lar byuṅ ba’i rgyal po gsal rgyal gyis skabs de bcom
ldan ’das la rgyas par gsol pa daṅ | bcom ldan ’das kyis bka’ stsal pa | rgyal (2) po
chen po de ni khyod kyi mthu yaṅ yin | btsun mo’i ’khor gyi yaṅ ma yin | gźon nu rnams kyi
yaṅ ma yin | blon po rnams kyi yaṅ ma yin | khrom gyi ru sna’i yaṅ ma yin | groṅ rdal gyi
mi daṅ | ljoṅs kyi mi rnams kyi yaṅ ma yin | bram ze rnams kyi yaṅ ma yin te | ’di ltar (3)
de ni dge sloṅ maud gal gyi bu chen po’i mthu yin te | gal te dge sloṅ maud gal gyi bu
chen pos khyod btsun mo’i ’khor daṅ | gźon nu daṅ | blon po daṅ groṅ rdal gyi mi daṅ | yul
gyi mi daṅ bcas pa la ma bsams su zin na deṅ ñid du mñan yod spyod yul du mi ’gyur ba źig
(4) na | de ni dge sloṅ maud gal gyi bu des khyod btsun mo’i ’khor daṅ | blon po daṅ | groṅ
rdal gyi mi daṅ | yul mi daṅ bcas pa la bsams pa’i mthu yin gyis de la sems mṅon par dad
par gyis śig | rgyal pos gsol pa | bcom ldan ’das de ltar dge (5) sloṅ maud gal gyi bu’i
mthu lags śiṅ bcom ldan ’das kyi yaṅ ma lags ñan thos chen po gźan dag gi yaṅ ma lags par
ji ltar ’tshal bar bgyi || rgyal po chen po de ni ṅa’i mthu yaṅ ma yin || ñan thos chen po
gźan dag gi yaṅ ma yin te | ’di ltar de ni dge sloṅ mod gal (6) gyi bu’i mthu yin no ||
gal te khyod som ñi daṅ yid gñis za na lha’i me tog ut+pala daṅ | pad ma daṅ | ku mu da daṅ
| pad ma dkar po daṅ | man dā ra ba ’di dag sa la bor źig | des de dag sa la bor ba daṅ
| rdo rje rtse gcig pa daṅ | ’khor lo daṅ | mda’ bo che daṅ | (7) mtshon rtse gcig la sogs
pa’i mtshon śa stag tu gyur to || des de dag mthoṅ nas ñam ṅa bar gyur te gsol pa | bcom
ldan ’das ’di ci lags | bcom ldan ’das kyis bka’ stsal pa | rgyal po chen po khyod kyis klu’i
rgyal po dga’ bo daṅ | ñe dga’ gñis (83b1) la rab tu sdaṅ ba’i sems bskyed pas de las
’di byuṅ ṅo || rgyal pos gsol pa | btsun pa bdag gis klu’i rgyal po dga’ bo daṅ | ñe dga’
gñis mthoṅ bar yaṅ mi dran na rab tu sdaṅ ba’i sems bskyed par lta ga la ’gyur | rgyal po
chen po ṅas khyod la dran par bya’o || btsun (2) pa bcom ldan ’das kyis dran par mdzad du
gsol | rgyal po chen po khyod kyis ṅa’i mdun du khyim bdag gñis śig chos ñan pa gaṅ yin pa
de gñis kyis khyod la mṅon du ldaṅ ba ma byas pa de dran nam | bcom ldan ’das de dran no
|| rgyal po chen po khyim bdag de gñis ni klu’i rgyal (3) po dga’ bo daṅ | ñe dga’ gñis yin
no | des gsol pa | bcom ldan ’das de gñis ’khrugs par ma gyur tam | rgyal po chen po de
gñis ni ’khrugs par ma gyur te | de gñis kyi źo śas ’tsho ba dag ’khrugs par gyur to || bcom
ldan ’das bdag gis de gñis (4) la ji ltar bsgrub par bgyi | rgyal po chen po bzod pa gsol
bar bya’o || bcom ldan ’das de gñis ni ri rab kyi baṅ rim na mchis la | bdag ni ’di na
mchis na bdag gis ji ltar de gñis la bzod pa gsol bar bgyi || bcom ldan ’das kyis bka’ stsal
pa | rgyal (5) po chen po de gñis tshes brgyad daṅ | tshes bcu bźi daṅ | tshes bco lṅa
la ṅa’i rkaṅ pa la phyag ’tshal du ’dir ’oṅ gis khyod kyaṅ tshem brgyad daṅ bcu bźi daṅ |
tshes bco lṅa la ’dir śog śig daṅ ṅas khyod la de gñis bstan par bya’i khyod kyis bzod pa
gsol cig | (6) des gsol pa | btsun pa ci lags bdag gis de gñis kyi rkaṅ pa gñis la gtug par
bgyi’am | bcom ldan ’das kyis bka’ stsal pa | rgyal po chen po khyod kyis de gñis kyi rkaṅ
pa gñis la gtug par mi bya ste | ’di ltar mi ma rabs dag gi rkaṅ pa la (7) phyag ’tshal
ba gaṅ yin pa de ni mo gtso bo dag gis lag pa nas bzuṅ ba yin gyis khyod kyis lag pa g-yas
pa rkyo bar u ṅa po gñis bzod pa mdzod cig ces bzod pa gsol cig daṅ de gñis bzod par ’gyur
ro || des gsol pa | btsun pa ma noṅs (84a1) te de bźin du bgyi’o źes gsol nas bcom ldan
’das kyi źabs gñis la mgo bos phyag ’tshal te soṅ ṅo || ji tsam dus gźan źig na klu’i rgyal
po dga’ bo daṅ | ñe dga’ gñis ri rab kyi baṅ rim du ’oṅs nas bdag ñid khyim bdag gi cha
lugs su mṅon par (2) sprul te | bcom ldan ’das gal ba der doṅ nas phyin pa daṅ | bcom ldan
’das kyi źabs gñis la mgo bos phyag ’tshal te mtha’ gcig tu ’khod do || ko sa lar byuṅ ba’i
rgyal po gsal rgyal yaṅ bcom ldan ’das ga la ba der soṅ ste phyin nas | bcom ldan ’das
(3) kyi źabs gñis la mgo bos phyag ’tshal te mtha’ gcig tu ’dug pa daṅ | bcom ldan ’das kyis
de la brda mdzad do || de nas ko sa lar byuṅ ba’i rgyal po gsal rgyal stan las laṅs te
bla gos phrag pa gcig tu byas nas lag pa g-yas pa brkyaṅ ste smras pa | klu’i dbaṅ po (4)
gñis bzod par mdzod cig | de gñis kyi smras pa | rgyal po chen po bzod par bgyi’o || de nas
ko sa lar byuṅ ba’i rgyal po gsal rgyal gyis klu’i rgyal po dga’ bo daṅ | ñe dga’ gñis
la bzod pa gsol nas bcom ldan ’das ga la bde logs su thal mo sbyar ba btud (5) nas bcom ldan
’das la ’di skad ces gsol to || bdag gis ’phags pa maud gal gyi bu chen po la slad du bcom
ldan ’das dge sloṅ gi dge ’dun daṅ bcas pas bdag gi sdum par dguṅ bdun gyi bar du gdugs
tshod gsol bar ci gnaṅ | bcom ldan ’das kyis (6) ko sa lar byuṅ ba’i rgyal po gsal rgyal
la caṅ mi gsuṅ bas gnaṅ ṅo || de nas ko sa lar byuṅ ba’i rgyal po gsal rgyal gyis bcom ldan
’das kyis caṅ mi gsuṅ bas gnaṅ bar rig nas bcom ldan ’das kyis caṅ mi gsuṅ bas gnaṅ bar
rig nas bcom ldan ’das kyis źabs gñis la mgo bos phyag ’tshal te soṅ nas des blon po (7)
rnams la bsgo ba śes ldan dag ṅas ’phags pa maud gal gyi bu chen po mchod pa’i phyir bcom
ldan ’das ñan thos kyi dge ’dun daṅ bcas pa źag bdun du gdugs tshod la spyan draṅs kyis khyed
kyis groṅ khyer mdzes par gyis la gdugs tshod sta gon gyis śig | rgyal po rnams (84b1)
ni tshig gis ’grub pa yin la || lha rnams ni sems kyis ’grub pa yin | rnal ’byor ba pa rnams
ni sems bskyed pa tsam gyis thams cad ’grub pa yin pas blon po rnams kyis lha bka’ bźin
’tshal źes ko sa lar byuṅ ba’i rgyal po gsal rgyal las mñan nas rgyal byed kyi tshal (2)
daṅ mñan yod kyi bar gyi lam ji srid pa dag mchog tu mdzes par byas śiṅ mñan yod kyaṅ rdo
ba daṅ gseg ma daṅ | gyo mo med par rnam par gnas par byas te | tsan dan gyi chus chag chag
btab ciṅ bdug spos dri źim po’i snod ñe bar bźag ste dar gyi chun po’i tshogs dpyaṅs (3)
śiṅ rgyal mtshan daṅ | ba dan bsgreṅ ste me tog sna tshogs bkram źiṅ lha rnams kyi lha’i
’dun so chos bzaṅs ltar ñams dga’ bar byas so || źal zas kyaṅ kha dog daṅ | dri daṅ ro phun
sum tshogs pa daṅ ldan pa | sgyu rum sna tshogs daṅ bcas pa | spyan gzigs sna tshogs (4)
kyis mdzes par byas pa bśams nas ’byor pa de lta bu ’dis ñi ma re re źiṅ saṅs rgyas la sogs
pa dge sloṅ gi dge ’dun rgyal po’i pho braṅ du gdugs tshod gsol to || de na mtshan mo
khur ba ’tshod par dag tu me śos nas des ko sa lar byuṅ ba’i rgyal po gsal rgyal gyi glaṅ
po (5) yan lag mchog daṅ ldan pa maṅ po dag tshig par gyur to || de nas gdugs tshod źag bdun
thal nas ko sa lar byuṅ ba’i rgyal po gsal rgyal gyis mñan yod du dril bsgrag pa byed du
bcug nas mñan yod du sus kyaṅ mtshan mo me spar bar mi bya’o || gaṅ me spar bar byed na
de kār (6) śā pa ṇa drug bcu’i chaṅ pas bcad par bya ba’am | phyag sbal du bcug ste ’chi bar
bya dgos so źes bsgo’o || de’i tshe na maña yod na khyim bdag bzaṅ byin źes bya ba phyug
pa | nor maṅ ba loṅs spyod che ba | yoṅs su gzuṅ ba yaṅs śiṅ rgya che ba | rnam thos kyi
bu’i nor (7) daṅ ldan pa | rnam thos kyi bu la nor gyis ’gran pa źig ’dug ste | des rigs
mñam pa las chuṅ ma blaṅs nas de de daṅ lhan cig rtse bar byed | dga’ bar byed | dga’ mgur
spyod par byed do || de dus gźan źig na bcom ldan ’das ga la ba der soṅ ste phyin nas (85a1)
bcom ldan ’das kyi źabs gñis la mgo bos phyag ’tshal te mtha’ gcig tu ’dug go | mtha’
gcig tu ’dug nas bcom ldan ’das kyi khyim bdag bzaṅ byin la chos daṅ ldan pa’i bka’ mchid
kyis yaṅ dag par ston par mdzad | yaṅ dag par ’dzin du (2) ’jug par mdzad | yaṅ dag par gzeṅs
stod par mdzad | yaṅ dag par rab tu dga’ bar mdzad do || rnam graṅs du mar chos daṅ ldan
pa’i bka’ mchid kyis yaṅ dag par bstan | yaṅ dag par ’dzin du bcug | yaṅ dag par gzeṅs
bstod | yaṅ dag par rab tu (3) dga’ bar mdzad nas caṅ mi gsuṅ to || de nas khyim bdag bzaṅ
byin stan las laṅs te bla gos phrag pa gcig tu byas nas bcom ldan ’das ga la ba de logs su
thal mo sbyar ba btud nas bcom ldan ’das la ’di skad ces gsol to || bcom ldan ’das dge sloṅ
gi (4) dge ’dun daṅ bcas pa saṅ bdag gi sdum par gdugs tshod gsol bar ci gnaṅ | bcom ldan
’das kyis khyim bdag bzaṅ byin la caṅ mi gsuṅ bas gnaṅ ṅo || de nas khyim bdag bzaṅ byin
gyis bcom ldan ’das kyis caṅ mi gsuṅ pas gnaṅ bar rig nas bcom ldan (5) ’das kyi źabs gñis
la mgo bos phyag ’tshal te bcom ldan ’das kyi spyan sṅa nas soṅ ṅo || de nas khyim bdag
bzaṅ byin gyis de ñid kyi mtshan mo bca’ ba daṅ | bza’ ba gtsaṅ źiṅ bsod pa sta gon byas
te naṅ par sṅar laṅs nas gdan dag bśams te chur bźag nas | (6) bcom ldan ’das la spyan ’dren
gyis gdugs tshod g-yar dgoṅs ’tshal na | bcom ldan ’das kyis de de’i dus la bab par dgoṅs
su gsol źes spyan draṅs so || de nas bcom ldan ’das sṅa dro śam thabs gsol lhuṅ bzed daṅ
chos gos bsnams te | dge sloṅ gi (7) tshogs kyis yoṅs su bskor ciṅ dge sloṅ gi dge ’dun
gyis mdun du bdar nas khyim bdag bzaṅ byin gyi khyim ga la ba der gśegs te byon nas dge sloṅ
gi dge ’dun gyi goṅ du gdan bśams pa ñid la bźugs so || de nas khyim bdag bzaṅ byin gyis
saṅs rgyas la sogs (85b1) pa dge sloṅ gi dge ’dun bde bar bźugs par rig nas bza’ ba daṅ
bca’ ba gtsaṅ źiṅ bsod pas raṅ gi lag nas tshim par byed | stobs par byed do || rnam graṅs
du mar bca’ ba daṅ | bza’ ba gtsaṅ źig bsod bas raṅ gi lag nas tshim par byas śiṅ bstabs
(2) nas bcom ldan ’das gdugs tshod gsol ciṅ phyag bcabs lhuṅ bzed bźag par rig nas stan ches
dma’ ba źig blaṅs te chos mñan pa’i phyir bcom ldan ’das kyi spyan sṅar ’dug go || bcom
ldan ’das kyis de’i bsam pa daṅ | bag la ñal daṅ | khams daṅ raṅ (3) bźin thugs su chud
nas ’di ltar khyim bdag bzaṅ byin chuṅ ma daṅ bcas pas stan de ñid la ’dug bźin du ’jig tshogs
la lta ba’i ri’i rtse mo ñi śu mtho ba ye śes kyi rdo rjes bcom ste rgyun du źugs pa’i
’bras bu mṅon sum du byas pa de lta bur ’phags pa’i bden pa bźi yaṅ dag (4) par so sor rtogs
par byed pa’i chos bstan mdzad do || des bden pa mthoṅ nas btsun pa bcom ldan ’das kyis
bdag la gaṅ mdzad pa ’di lta bu ni bdag la phas kyaṅ ma bgyis | mas kyaṅ ma bgyis | rgyal
pos kyaṅ ma bgyis | lha rnams kyis kyaṅ ma bgyis | sṅon gyi (5) pha mes dag gis kyaṅ ma
bgyis | dge sbyoṅ daṅ bram ze dag gis kyaṅ ma bgyis | byams pa daṅ mdza’ bśes daṅ | rtsa
lag gi tshogs kyis kyaṅ ma bgyis te | khrag daṅ mchi ma’i rgya mtsho ni bskams | rus pa’i
ri dag las ni bsgral | ṅan soṅ gi sgo dag ni bkum | mtho ris (6) daṅ thar pa’i sgo dag ni
phye | sems can dmyal ba daṅ dud ’gro daṅ | yi dgas dag nas ni rkaṅ pa phyuṅ | lha daṅ mi
rnams kyi naṅ du ni bźag go źes lan gsum du ched du brjod do || yaṅ smras pa | khyod mthus
rab drag ñes pa maṅ ldan pa’i || ṅan (7) soṅ śul bkag bsod nams rab ldan pa’i || mtho ris
’gro ba phye źiṅ bdag gis ni || mya ṅan ’das pa’i śul yaṅ thob par gyur || śin tu rnam dag
khyod brten bdag gis ni || de rig skyon bral dag pa’i mig thob ciṅ || go ’phaṅ źi ba ’phags
pa dgyes thob ste | (86a1) sdug bsṅal rgya mtsho’i pha rol rgal bar gyur || ’gro ba lha
min mi daṅ lha sa mchod pa || skye daṅ rga daṅ na ’chi bral ba po || srid pa stoṅ du mthoṅ
bar rab dkon pa || thub pa de riṅ khyod mthoṅ ’bras bu mchis || bcom ldan ’das kyis chos
bstan pa mdzad nas (2) gśegs so || khyim bdag bzaṅ byin chuṅ ma daṅ bcas pas gaṅ gi ñin
mo bden pa mthoṅ bar byas pa de’i ñin mo de’i chuṅ ma la sems can źugs par gyur to || khyim
bdag bzaṅ byin gyis kyaṅ bcom ldan ’das ñan thos kyi dge ’dun daṅ bcas pa khyim gźan du
spyan (3) draṅs te bśos gsol nas bcom ldan ’das kyis khyim bdag bzaṅ byin chud ma daṅ bcas
pa la gaṅ thos nas de gñis kyis phyir mi ’od ba’i ’bras bu mṅon sum du byas śiṅ rdzu ’phrul
yaṅ mṅon par bsgrubs par gyur pa de ltar chos bstan pa mdzad do || gaṅ gi ñin mo (4) khyim
bdag bzaṅ byin chuṅ ma daṅ bcas pas phyir mi ’oṅ ba’i ’bras bu mṅon sum du byas śiṅ rdzu
’phrul mṅon par bsgrubs pa de’i ñin mo de’i chud ma la bu btsas pa las khye’u gzugs bzaṅ
ba | blta na sdug pa mdzes pa | gsal ba gser gyi mdog ’dra ba | mgo gdugs (5) lta bu daṅ
ldan pa lag pa riṅ ba | ’phral ba’i dbyes che ba smin ma ’jar ba | sna’i gzaṅs mtho ba źig
byuṅ ṅo || de’i ñe du dag ’dus śiṅ lhags nas ñi ma bdun gsum ñi śu gcig tu btsas pa’i btsas
ston rgya cher byas nas khye’u’i miṅ cir gdags źes miṅ bdogs par byed (6) do|| ñe du dag
gi phyir khye’u ’di’i pha ma gñis kyis ñi ma gaṅ la phyir mi ’oṅ ba’i ’bras bu mṅon sum
du byas śiṅ rdzu ’phrul mṅon par gyur pa’i ñi ma de la btsas pas de’i phyir khye’u’i miṅ
rdzu ’phrul len ces bya’o źes de’i miṅ rdzu ’grul len ces (7) bya bar btags so || khye’u rdzu
’phrul len bam ma brgyad po paṅ na ’tsho ba’i ma ma gñis daṅ | nu ma snun pa’i ma ma gñis
daṅ | dri ma ’phyi ba’i ma ma gñis daṅ | rtsen grogs kyi mam gñis la rjes su gtad do ||
de ma ma brgyad po de dag gis ’o ma daṅ źo daṅ mar daṅ źun (86b1) mar daṅ mar gyi sñiṅ khu
daṅ gźan yaṅ yo byad kyi bye brag gtso bo | gtso bo dag gis sriṅ bar byed | skyed par byed
ciṅ rdziṅ na gnas pa’i pad ma bźin du myur du skyed par byed do || de gaṅ gi tshe chen
por gyur pa de’i tshe yi ge daṅ | graṅs daṅ rtsis daṅ lag rtsis daṅ dbyuṅ pa daṅ | (2) bźugs
pa daṅ | bźag pa la ñe bar źugs nas de yi ge’i mthar phyin ciṅ | ’byed pa daṅ klog pa
daṅ | mkhas pa daṅ spyod pa gsal ba daṅ | brtag pa brgyad po ’di lta ste | rin po che brtag
pa daṅ | gźi brtag pa daṅ | gos brtag pa daṅ | śiṅ brtag pa daṅ | glaṅ (3) po che brtag
pa daṅ | rta brtag pa daṅ | bud med brtag pa daṅ | skyes pa brtag pa la mkhas par gyur to
| de ko sa lar byuṅ ba’i rgyal po gsal rgyal gyi btsun mo’i ’khor gyi druṅ du soṅ ba daṅ |
de’i btsun mo’i ’khor gyis steṅ gi khaṅ bzaṅs kyi gźir gtogs pa nas de (4) la me tog gi phreṅ
ba ’phaṅs so || ’jig rten ni mdza’ bśes daṅ | dgra bo daṅ | tha mal pa yin pas ji tsam
na gźan dag gis kos lar byuṅ ba’i rgyal po gsal rgyal la smras pa | lha gźon nu rdzu ’phrul
len ni lha’i btsun mo’i ’khor don du gñer ro || rgyal po (5) dag ni mi rtog par byed pas
des blon po rnams la bsgo ba | śes ldan dag ṅas khyim bdag bzaṅ byin gyi bu gźon nu rdzu
’phrul len yoṅs su btaṅ ṅo | blon po rnams kyis de ka ra bī ra’i me tog gi phreṅ bas mgul
ba bciṅs te gos sṅon po gyon pa’i mi dag bkri nas (6) groṅ khyer gyi dbus nas phyir byuṅ
ste bsad sar phyin nas gsod du bcug go | mñan yod kyi skye bo’i tshogs daṅ | yul tha dad
pa nas lhags pa’i mi dag gis rgyal po sdig can ’di ni ma brtags par byed pa ṅan pa yin te
| des khyim bdag gi bu gźon nu rdzu ’phrul (7) len kho na med pa | ’gran mi tsho la ba | mi
’khu ba bsad do źes brjod do || de bźin du btsun mo’i ’khor daṅ | gźon nu daṅ | blon po
rnams kyis kyaṅ ṅan pa des khyim bdag gi bu gźon nu rdzu ’phrul len kho na med pa | ’gran
mi tshol ba | mi ’khu ba (87a1) bsad pa ni legs pa ma byas so || śin tu ma byas so źes brjod
do || khyim bdag bzaṅ byin gyis bsams pa | bdag gis bdog ciṅ bdag dbaṅ ba su la yaṅ yoṅs
su ma btaṅ ba gaṅ yin pa de thams cad ni gźon nu rdzu ’phrul len la ltos pa yin na (2) de
ni sṅon gyi las kyi ñes pas rgyal bos ma brtags par lṅa pa ñid du bsgrubs pas da su’i phyir
bcad par bya ste | dman pa daṅ | mgon med pa daṅ | bkren pa daṅ | sdug phoṅs pa dag la
yoṅs su gtaṅ bar bya’o sñam nas de kāR+śā pa ṇa gcig cig zoṅ gi rgyur bźag nas (3) nor gyi
rnam pa gźan thams cad dman pa daṅ | mgon med pa daṅ | bkren pa daṅ | sdug phoṅs pa dag
la yoṅs su btaṅ ṅo || des kāR+śā pa ṇa gcig po des zoṅ ños śiṅ btsoṅs pas des kār+śā pa ṇa
bźi rñed nas des kār+śā pa ṇa gcig gis ni bcom ldan ’das kyi dri gtsaṅ khaṅ (4) spos kyi
byug pas byugs so || gñis pas ni g-yog ’khor gyi zan sbyar to || gsum pas ni dge ’dun gyi
phyir dge sloṅ la chos ston byin to | bźi pa ni zoṅ gi rgyur bźag go || de’i khyim na loṅs
spyod srabs pa’i phyir sbyin pa ṅan pa dag kyaṅ sbyin par byed | mchog tu ṅan (5) pa dag
kyaṅ sbyin par byed pas de’i miṅ ṅan pa bzaṅ byin źes bya bar gyur to || de bcom ldan ’das
ga la ba der soṅ ste phyin nas | bcom ldan ’das kyi źabs gñis la mgo bos phyag ’tshal te
mtha’ gcig tu ’dug go | mtha’ gcig tu ’dug nas | bcom ldan ’das kyis khyim (6) bdag ṅan pa
bzaṅ byin la ’di skad ces bka’ stsal to || khyim bdag ji ltar khyod kyi khyim na sbyin pa
dag byin nam | bsod nams byed dam | btsun pa de bźin te | bdag gi sdum pa na sbyin pa dag
kyaṅ stsol ciṅ bsod nams dag kyaṅ bgyid na | de dag ni ṅan pa dag daṅ mchog (7) tu ṅan pa
dag lags so || khyim bdag sbyin pa ṅan pa’am | bzaṅ po sbyin yaṅ ruṅ ste | de gñi ga loṅs
spyod kyi rnam par smin pa can yin no || khyim bdag sbyin pa ṅan pa’am | bzaṅ po sbyin yaṅ
ruṅ ste | de yaṅ dad pa sam yin | dus bsam yin | raṅ gi lag (87b1) nas ma yin | dus su ma
yin | gnod pa med pa ma yin | gaṅ gi tshe de’i rnam par smin pa so sor myoṅ bar ’gyur ba
de’i tshe na de’i sems khyim gyi loṅs spyod rgya chen po dag la ’jug par mi ’gyur | zas kyi
loṅs spyod rgya chen po dag la ’jug par mi ’gyur | gos kyi loṅs spyod rgya (2) chen po
dag la ’jug par mi ’gyur | gnas mal gyi loṅs spyod rgya chen po dag la ’jug par mi ’gyur |
bźon pa’i loṅs spyod rgya chen po dag la ’jug par mi ’gyur | gzugs daṅ sgra daṅ dri daṅ ro
daṅ reg bya rgya chen po dag la ’jug par mi ’gyur te || khyim bdag sbyin (3) pa de lta bu
byin pa’i ’bras bu rnam par smin pa ni de lta bur ’dod par bya’o | khyim bdag sbyin pa ṅan
pa’am | bzaṅ po sbyin yaṅ ruṅ ste | de yaṅ dad pas yin | gus pas yin || raṅ gi lag nas
yin | dus su yin | gnod pa med pa yin na | gaṅ gi tshe de’i (4) rnam par smin pa so sor myoṅ
bar ’gyur ba de’i tshe na de’i sems khyim gyi loṅs spyod rgya chen po dag la ’jug par ’gyur
| zas kyi loṅs spyod rgya chen po dag la ’jug par ’gyur | gos kyi loṅs spyod rgya chen
po dag la ’jug par ’gyur | gnas mal gyi loṅs spyod rgya chen (5) po dag la ’jug par ’gyur
| bźon pa’i loṅs spyod rgya chen po dag la ’jug par ’gyur | gzugs daṅ sgra daṅ dri daṅ ro
daṅ reg bya rgya chen po dag la ’jug par ’gyur te | khyim bdag sbyin pa de lta bu byin pa’i
’bras bu rnam par smin pa ni de lta bur ’dod par bya’o || || (6) ’dul ba rnam par ’byed
pa | bam po drug bcu rtsa dgu pa | khyim bdag sṅon byuṅ ba bram ze dus dpog ces bya ba śiṅ
sā la chen po lta bu źig byuṅ bar gyur te | des bram ze rnams la sbyin pa ’di lta bu ’di
byin te glaṅ po che gser gyis brgyan pa | gser gyis mdzes (7) par byas pa | gser gyi rgyal
mtshan can | gser gyi dra bas g-yogs pa brgyad khri bźi stoṅ bram ze rnams la sbyin par
byin no || rta gser gyis brgyan pa | gser gyi rgyal mtshan can | gser gyi dra bas g-yogs
pa brgyad (88a1) khri bźi stoṅ bram ze rnams la sbyin par byin no || śiṅ rta rnam bźi gser
las byas pa daṅ | dṅul las byas pa daṅ | baiḍūR+ya las byas pa daṅ | śel las byas pa daṅ
| seṅ ge’i pags pas g-yogs pa daṅ | stag lpags kyis g-yogs pa daṅ | guṅ (2) lpags kyis g-yogs
pa daṅ | ar mo nig gis bkab pa | rnam par rgyal byed yid du ’od pa daṅ ldan pa’i śiṅ rta
brgyad khri bźi stoṅ bram ze rnams la sbyin par byin no | khaṅ pa brtsegs pa rnam bźi gser
las byas pa daṅ | dṅul las byas pa daṅ | bai ḍūR+ya (3) las byas pa daṅ | śel las byas
pa’i khaṅ pa brtsegs pa brgyad khri bźi stoṅ bram ze rnams la sbyin par byin no || khri rnam
bźi gser las byas pa daṅ | dṅul las byas pa daṅ | baiḍūR+ya las byas pa daṅ | śel las
byas pa | śur bus blaṅs pa | stan sbyar ma (4) btiṅ ba | stan naṅ tshaṅs can btiṅ ba | stan
khra bo btiṅ ba | stan bzaṅ po btiṅ ba | su mtshan gyi gos kyi steṅ g-yogs btiṅ ba | steṅ
nas bgo ba’i gos daṅ bcas pa | gñis su rgyab rten dmar po bźag pa’i khri brgyad khri bźi
stoṅ bram ze rnams (5) la sbyin par byin no || gser gyi snod brgyad khri bźi stoṅ bram ze
rnams la sbyin par byin no || dṅul gyi snod brgyad khri bźi stoṅ bram ze rnams la sbyin par
byin no || gser gyi snod dṅul phyes gaṅ ba brgyad khri bźi stoṅ bram ze rnams la sbyin
par byin no || dṅul gyi snod gser phyes (6) gaṅ ba brgyad khri bźi stoṅ bram ze rnams la sbyin
par byin no || ras zuṅ rnam bźi ka śi ka’i ras phran daṅ | zar ma’i ras phran daṅ | du
gu la’i ras phran daṅ | ko ta ma pa’i ras phran zuṅ brgyad khri bźi stoṅ bram ze rnams la
sbyin par byin no || ba gser gyi rwa can rmig (7) pa dṅul las byas pa be’u mthun pa daṅ
bcas pa khar ba’i ze ba can | ras bcos bu phrugs kyis g-yogs pa brgyad khri bźi stoṅ bram
ze rnams la sbyin par byin no || bu mo gser gyi dpuṅ rgyan can mgul rgyan daṅ bcas pa | rgyan
bzaṅ pos brgyan pa brgyad khri bźi (88b1) stoṅ bram ze rnams la sbyin par byin no || zas
daṅ skom daṅ bca’ ba daṅ bza’ ba daṅ ba ldag pa daṅ | bźi ba gźan lta smos kyaṅ ci dgos
te | bram ze rnams la sbyin par de lta bu de byin no || khyim bdag bram ze śiṅ sā la chen
po lta bu dus dpog gis bram ze rnams la sbyin pa (2) de lta bu de byin pa daṅ | gaṅ gis phyi
rol pa’i draṅ sroṅ ’dod pa rnams las ’dod chags daṅ bral ba brgya zan byin pa gaṅ yin
pa de ni sbyin pa ’di ches ’bras bu che’o || bram ze śiṅ sā la chen po lta bu dus dpog gis
bram ze rnams la skyin pa de lta bu de byin pa daṅ | (3) gaṅ gis phyi rol pa’i draṅ sroṅ
’dod pa rnams las ’dod chags daṅ bral ba brgya zan byin pa daṅ | gaṅ gis so so’i skye bo ’dzam
bu’i tshal du ’oṅs pa gcig la zan bza’ ba byin pa gaṅ yin pa de ni sbyin pa de bas sbyin
pa de bas sbyin pa ’chi ches ’bras bu che’o || bram ze śiṅ sā la chen po lta (4) bu dus
dpog gis bram ze rnams la sbyin pa de lta bu de byin pa daṅ | gaṅ gis phyi rol pa’i draṅ
sroṅ ’dod pa rnams las ’dod chags daṅ bral ba brgya zan byin pa daṅ | gaṅ gis rgyun du źugs
pa’i ’bras bu mṅon sum du bya ba’i phyir źugs pa gcig zan byin pa gaṅ yin (5) pa de ni
sbyin pa de bas sbyin pa ’di ches ’bras bu che’o || bram ze śiṅ sā la chen po lta bu dus dpog
gis bram ze rnams la sbyin pa de lta bu de byin pa daṅ | gaṅ gis phyi rol pa’i drag sroṅ
’dod pa rnams las ’dod chags daṅ bral ba brgya zan byin pa daṅ | gaṅ gis rgyun (6) du źugs
pa’i ’bras bu mṅon sum du bya ba’i phyir źugs pa brgya zan byin pa daṅ | gaṅ gis rgyun
du źugs pa gcig zan byin pa gaṅ yin pa ni sbyin pa de bas sbyin pa ’di ces ’bras bu che’o
|| bram ze śiṅ sā la chen po lta bu dus dpog gis bram ze rnams la sbyin pa de (7) lta bu
de byin pa daṅ | gaṅ gis phyi rol pa’i draṅ sroṅ ’dod pa rnams las ’dod chags daṅ bral ba
brgya zan byin pa daṅ | gaṅ gis rgyun du źugs pa’i ’bras bu mṅon sum du bya ba’i phyir źugs
pa brgya zan byin pa daṅ | gaṅ gis rgyun du źugs pa brgya zan byin pa daṅ | (89a1) gaṅ gis
lan gcig phyir ’oṅ ba’i ’bras bus ṅom sum du bya ba’i phyir źugs pa gcig zan byin pa gaṅ
yin pa de ni sbyin pa ’di ches ’bras bu che’o || bram ze śiṅ sā la chen po lta bus dus dpog
gis bram ze rnams la sbyin pa de lta bu de byin pa daṅ | (2) gaṅ gis phyi rol pa’i draṅ
sroṅ ’dod pa rnams las ’dod chags daṅ bral ba brgya zan byin pa daṅ | gaṅ gis rgyun du źugs
pa’i ’bras bu mṅon su du bya ba’i phyir źugs pa brgya zan byin pa daṅ | gaṅ gis rgyun
du źugs pa brgya zan byin pa daṅ | gaṅ gis lan gcig phyir ’oṅ (3) ba’i ’bras bu mṅon sum du
bya ba’i phyir źugs pa brgya zan byin pa daṅ | gaṅ gis lan gcig phyir ’oṅ ba gcig zan byin
pa gaṅ yin pa ni sbyin pa de bas sbyin pa ’di ches ’bras bu che’o || bram ze śiṅ sā la
chen po lta bu dus dpog gis bram ze rnams la sbyin pa de lta bu de byin (4) ba daṅ | gaṅ gis
phyi rol draṅ sroṅ ’dod pa rnams las ’dod chags daṅ bral ba brgya zan byin pa daṅ | gaṅ
gis rgyun du źugs pa’i ’bras bu mṅon sum du bya ba’i phyir źugs pa brgya zan byin pa daṅ
| gaṅ gis rgyun du źugs pa brgya zan byin pa daṅ | gaṅ gis lan (5) gcig phyir ’oṅ ba’i ’bras
bu mṅon sum du bya ba’i phyir źugs par brgya zan byin pa daṅ | gaṅ gis lan gcig phyir ’oṅ
ba brgya zan byin pa daṅ | gaṅ gis phyir mi ’oṅ ba’i ’bras bu mṅon sum du bya ba’i phyir
źugs pa gcig zan byin pa gaṅ yin pa ni sbyin pa de bas sbyin pa (6) ’di ches ’bras bu che’o
|| bram ze śiṅ sā la chen po lta bu dus dpog gis bram ze rnams la sbyin pa de lta bu de
byin pa daṅ | gaṅ gis phyi rol pa’i draṅ sroṅ ’dod pa rnams las ’dod chags daṅ bral ba brgya
zan byin pa daṅ | gaṅ gis rgyun du źugs pa’i ’bras bu mṅon sum (7) du bya ba’i phyir
źugs pa brgya zan byin pa daṅ | gaṅ gis rgyun du źugs pa brgya zan byin pa daṅ | gaṅ gis lan
gcig phyir ’oṅ ba’i ’bras bu mṅon sum du bya ba’i phyir źugs pa brgya zan byin pa daṅ |
gaṅ gis lan gcig phyir ’oṅ ba brgya zan byin pa daṅ | gaṅ gis (89b1) phyir mi ’oṅ ba’i ’bras
bu mṅon sum du bya ba’i phyir źugs pa brgya zan byin pa daṅ | gaṅ gis phyir mi ’oṅ ba
gcig zan byin pa gaṅ yin pa ni sbyin pa de bas sbyin pa ’di ches ’bras bu che’o || bram ze
śiṅ sā la chen po lta bu dus dpog gis bram ze rnams la sbyin pa de lta bu de (2) byin pa
daṅ | gaṅ gis phyi rol pa’i draṅ sroṅ ’dod pa rnams las ’dod chags daṅ bral ba brgya zan byin
pa daṅ | gaṅ gis rgyun du źugs pa’i ’bras bu mṅon sum du bya ba’i phyir źugs pa brgya
zan byin pa daṅ | gaṅ gis rgyun du źugs pa brgya zan byin pa daṅ | gaṅ gis lan (3) gcig phyir
’oṅ ba’i ’bras bu mṅon sum du bya ba’i phyir źugs pa brgya zan byin pa daṅ | gaṅ gis lan
gcig phyir ’oṅ ba brgya zan byin pa daṅ | gaṅ gis phyir mi ’oṅ ba’i ’bras bu mṅon sum du
bya ba’i phyir źugs pa brgya zan byin pa daṅ | gaṅ gis phyir mi ’oṅ brgya zan byin pa (4)
daṅ | gaṅ gis dgra bcom pa’i ’bras bu mṅon sum du bya ba’i phyir źugs pa gcig zan byin pa
gaṅ yin pa ni sbyin pa de bas sbyin pa ’di ches ’bras bu che’o || bram ze śiṅ sā la chen
po lta bu dus dpog gis bram ze rnams la sbyin pa de lta bu de byin pa daṅ | gaṅ gis (5) phyi
rol pa’i draṅ sroṅ ’dod pa rnams las ’dod chags daṅ bral ba brgya zan byin pa daṅ | gaṅ
gis rgyun du źugs pa’i ’bras bu mṅon sum du bya ba’i phyir źugs pa brgya zan byin pa daṅ
| gaṅ gis rgyun du źugs pa brgya zan byin pa daṅ | gaṅ gis lan gcig phyir ’oṅ (6) ba’i ’bras
bu mṅon sum du bya ba’i phyir źugs pa brgya zan byin pa daṅ | gaṅ gis lan gcig phyir ’oṅ
ba brgya zan byin pa daṅ | gaṅ gis phyir mi ’oṅ ba’i ’bras bu mṅon sum du bya ba’i phyir
źugs pa brgya zan byin pa daṅ | gaṅ gis phyir mi ’oṅ ba brgya zan byin pa daṅ | gaṅ (7)
gis dgra bcom pa’i ’bras bu mṅon sum du bya ba’i phyir źugs pa brgya zan byin pa daṅ | gaṅ
gis dgra bcom pa gcig zan byin pa gaṅ yin pa ni sbyin pa de bas sbyin pa ’di ches ’bras bu
che’o || bram ze śiṅ sā la chen po lta bu dus dpog gis bram ze rnams la sbyin pa de (90a1)
lta bu de byin pa daṅ | gaṅ gis phyi rol pa’i draṅ sroṅ ’dod pa rnams las ’dod chags daṅ
bral ba brgya zan byin pa daṅ | gaṅ gis rgyun du źugs pa’i ’bras bu mṅon sum du bya ba’i
phyir źugs pa brgya zan byin pa daṅ | gaṅ gis rgyun du źugs pa brgya zan byin pa (2) daṅ
| gaṅ gis lan gcig phyir ’oṅ ba’i ’bras bu mṅon sum du bya ba’i phyir źugs pa brgya zan byin
pa daṅ | gaṅ gis lan gcig phyir ’oṅ ba brgya zan byin pa daṅ | gaṅ gis phyir mi ’oṅ ba’i
’bras bu mṅon sum du bya ba’i phyir źugs pa brgya zan byin pa daṅ | gaṅ gis (3) phyir mi
’oṅ ba brgya zan byin pa daṅ | gaṅ gis dgra bcom pa’i ’bras bu mṅon sum du bya ba’i phyir
źugs pa brgya zan byin pa daṅ | gaṅ gis dgra bcom pa brgya zan byin pa daṅ | gaṅ gis phyogs
bźi’o dge sloṅ dge ’dun la kun dga’ ra ba phul ba gaṅ yin pa ni (4) sbyin pa de bas sbyin
pa ’di ches ’bras bu che’o || bram ze śiṅ sā la chen po lta bu dus dpog gis bram ze rnams
la sbyin pa de lta bu de byin pa daṅ | gaṅ gis phyi rol pa’i draṅ sroṅ ’dod pa rnams las
’dod chags daṅ bral ba brgya zan byin pa daṅ | gaṅ gis rgyun du źugs (5) pa’i ’bras bu mṅon
sum du bya ba’i phyir źugs pa brgya zan byin pa daṅ | gaṅ gis rgyun du źugs pa brgya zan
byin pa daṅ | gaṅ gis lan gcig phyir ’oṅ pa’i ’bras bu mṅon sum du bya ba’i phyir źugs
pa brgya zan byin pa daṅ | gaṅ gis lan gcig phyir ’oṅ ba (6) brgya zan byin pa daṅ | gaṅ gis
phyir mi ’oṅ ba’i ’bras bu mṅon sum du bya ba’i phyir źugs pa brgya zan byin pa daṅ | gaṅ
gis phyir mi ’oṅ ba brgya zan byin pa daṅ | gaṅ gis dgra bcom pa’i ’bras bu mṅon sum du
bya ba’i phyir źugs pa brgya zan byin pa daṅ | gaṅ gis (7) dgra bcom pa brgya zan byin pa
daṅ | gaṅ gis phyogs bźi’i dge sloṅ gi dge ’dun la kun dga’i ra ba phul ba daṅ | gaṅ gis
kun dga’i ra ba de ñid du gtsug lag khaṅ rtsig tu bcug pa gaṅ yin pa ni sbyin pa de bas sbyin
pa ’di ches ’bras bu che’o || bram ze śiṅ sā la (90b1) chen po lta bu dus dpog gis bram
ze rnams la sbyin pa de lta bu de byin pa daṅ | gaṅ gis phyi rol pa’i draṅ sroṅ ’dod pa
rnams las ’dod chags daṅ bral ba brgya zan byin pa daṅ | gaṅ gis rgyun du źugs pa’i ’bras
bu mṅon sum du bya ba’i phyir źugs pa brgya zan byin pa daṅ | gaṅ gis rgyun (2) du źugs pa
brgya zan byin pa daṅ | gaṅ gis lan gcig phyir ’oṅ ba’i ’bras bu mṅon sum du bya ba’i phyir
źugs pa brgya zan byin pa daṅ | gaṅ gis lan gcig phyir ’oṅ ba brgya zan byin pa daṅ | gaṅ
gis phyir mi ’oṅ ba’i ’bras bu mṅon sum du bya ba’i phyir źugs pa brgya zan (3) byin pa
daṅ | gaṅ gis phyir mi ’oṅ ba brgya zan byin pa daṅ | gaṅ gis dgra bcom pa’i ’bras bu mṅon
sum du bya ba’i phyir źugs pa brgya zan byin pa daṅ | gaṅ gis dgra bcom pa brgya zan byin
pa daṅ | gaṅ gis phyogs bźi’i dge sloṅ gi dge ’dun la kun dga’i ra ba (4) phul ba daṅ |
gaṅ gis kun dga’i ra ba de ñid du gtsug lag khaṅ rtsig tu bcug pa daṅ | gaṅ gis gtsug lag
khaṅ de ñid du gnas mal ’di lta ste | khri daṅ khri’u daṅ | stan naṅ tshaṅs can daṅ | la ba
daṅ sṅas daṅ | gor bu dag phul ba gaṅ yin pa de ni sbyin pa de bas (5) sbyin pa ’di ches
’bras bu che’o || bram ze śiṅ sā la chen po lta bu dus dpog gis bram ze rnams la sbyin pa
de lta bu de byin pa daṅ | gaṅ gis phyi rol pa’i draṅ sroṅ ’dod pa rnams las ’dod chags daṅ
bral ba brgya zan byin pa daṅ | gaṅ gis rgyun du źugs pa’i ’bras bu mṅon (6) sum du bya
ba’i phyir źugs pa brgya zan byin pa daṅ | gaṅ gis rgyun du źugs pa brgya zan byin pa daṅ
| gaṅ gis lan gcig phyir ’oṅ ba’i ’bras bu mṅon sum du bya ba’i phyir źugs pa brgya zan byin
pa daṅ | gaṅ gis lan gcig phyir ’oṅ ba brgya zan byin pa daṅ | gaṅ gis (7) phyir mi ’oṅ
ba’i ’bras bu mṅon sum du bya ba’i phyir źugs pa brgya zan byin pa daṅ | gaṅ gis phyir mi
’oṅ ba brgya zan byin pa daṅ | gaṅ gis dgra bcom pa’i ’bras bu mṅon sum du bya ba’i phyir
zugs pa brgya zan byin pa daṅ | gaṅ gis dgra bcom pa brgya zan byin pa daṅ | (91a1) gaṅ
gis phyogs bźi’i dge sloṅ gi dge ’dun la kun dga’i ra ba phul ba daṅ | gaṅ gis kun dga’i ra
ba de ñid du gtsug lag khaṅ rtsig tu bcug pa daṅ | gaṅ gis gtsug lag khaṅ de ñid du gnas
mal ’di lta ste | khri daṅ khri’u daṅ | stan naṅ tshaṅs (2) can daṅ | la ba daṅ sṅas daṅ
| gor bu dag phul ba daṅ | gaṅ gis gtsug lag khaṅ de ñid du gtan gyi rkyen ris daṅ mthun pa’i
mchod sbyin ’bul ba daṅ | saṅs rgyas la skyabs su ’gro ba daṅ | chos la skyabs su ’gro
ba daṅ | dge ’dun la skyabs su ’gro ba daṅ | bslab (3) pa’i gźi dag len pa gaṅ yin pa ni
sbyin pa de bas sbyin pa ’di ches ’bras bu che’o | bram ze śiṅ sā la chen po lta bu dus dpog
gis bram ze rnams la sbyin pa de lta bu de byin pa daṅ | gaṅ gis phyi rol pa’i draṅ sroṅ
’dod pa rnams las ’dod chags daṅ bral ba brgya zan byin pa daṅ | gaṅ (4) gis rgyun du źugs
pa’i ’bras bu mṅon sum du bya ba’i phyir źugs pa brgya zan byin pa daṅ | gaṅ gis rgyun
du źugs pa brgya zan byin pa daṅ | gaṅ gis lan gcig phyir ’oṅ ba’i ’bras bu mṅon sum du bya
ba’i phyir źugs pa brgya zan byin pa daṅ | gaṅ gis lan gcig phyir (5) ’oṅ ba brgya zan byin
pa daṅ | gaṅ gis phyir mi ’oṅ ba’i ’bras bu mṅon sum du bya ba’i phyir źugs pa brgya zan
byin pa daṅ | gaṅ gis phyir mi ’oṅ brgya zan byin pa daṅ | gaṅ gis dgra bcom pa’i ’bras
bu mṅon sum du bya ba’i phyir źugs pa brgya zan byin pa daṅ | gaṅ gis (6) dgra bcom pa brgya
zan byin pa daṅ | gaṅ gis phyogs bźi’i dge sloṅ gi dge ’dun la kun dga’i ra ba phul ba
daṅ | gaṅ gis kun dga’i ra ba de ñid du gtsug lag khaṅ rtsig tu bcug pa daṅ | gaṅ gis gtsug
lag khaṅ de ñid du gnas mal ’di lta ste | khri daṅ khri’u daṅ | (7) stan daṅ | stan naṅ
chaṅs can daṅ | la ba daṅ sṅas daṅ | gor bu dag phul ba daṅ | gaṅ gis gtsug lag khaṅ de ñid
du gtan gyi rkyen ris daṅ mthun pa’i mchod sbyin phul ba daṅ | gaṅ saṅs rgyas la skyabs
su ’gro ba daṅ | chos la skyabs su ’gro ba daṅ | dge ’dun (91b1) la skyabs su ’gro ba daṅ
| bslab pa’i gźi dag len pa daṅ | gaṅ gis sems can srog chags ’byuṅ po thams cad la byams
pa’i sems bsgom pa gaṅ yin pa ni sbyin pa de bas sbyin pa ’di ches ’bras bu che’o || khyim
bdag bram ze śiṅ sā la chen po lta bu dus dpog gis (2) bram ze rnams la sbyin pa de lta
bu de byin pa daṅ | gaṅ gis phyi rol pa’i draṅ sroṅ ’dod pa rnams las ’dod chags daṅ bral
ba brgya zan byin pa daṅ | gaṅ gis rgyun du źugs pa’i ’bras bu mṅon sum du bya ba’i phyir
źugs pa brgya zan byin pa daṅ | gaṅ gis rgyun du źugs pa brgya (3) zan byin pa daṅ | gaṅ gis
lan gcig phyir ’oṅ ba’i ’bras bu mṅon sum du bya ba’i phyir źugs pa brgya zan byin pa daṅ
| gaṅ gis lan gcig phyir ’oṅ ba brgya zan byin pa daṅ | gaṅ gis phyir mi ’oṅ ba’i ’bras
bu mṅon sum du bya ba’i phyir źugs pa brgya zan byin pa (4) daṅ | gaṅ gis phyir mi ’oṅ ba
brgya zan byin pa daṅ | gaṅ gis dgra bcom pa’i ’bras bu mṅon sum du bya ba’i phyir źugs pa
brgya zan byin pa daṅ | gaṅ gis dgra bcom pa brgya zan byin pa daṅ | gaṅ gis phyogs bźi’i
dge sloṅ gi dge ’dun la kun dga’i ra ba phul ba (5) daṅ | gaṅ gis kun dga’i ra ba de ñid
du gtsug lag khaṅ rtsig tu bcug pa daṅ | gaṅ gis gtsug lag khaṅ de ñid du gnas mal ’di lta
ste | khri daṅ khri’u daṅ | stan daṅ stan naṅ chaṅs can daṅ | lab daṅ sṅas daṅ | gor bu
dag phul ba daṅ | gaṅ gis gtsug (6) lag khaṅ de ñid du gtan gyi rkyen ris daṅ mthun pa’i mchod
sbyin phul ba daṅ | gaṅ saṅs rgyas la skyabs su ’gro ba daṅ | chos la skyabs su ’gro
ba daṅ | dge ’dun la skyabs su ’gro ba daṅ | bslab pa’i gźi dag len pa daṅ | gaṅ gis sems
can srog chags ’byuṅ (7) po thams cad la byams pa’i sems sgom pa daṅ | gaṅ ’du byed thams
cad la mi rtag par rjes su lta źiṅ gnas pa daṅ | thad par rjes su lta | ’dod chags daṅ bral
bar rjes su lta | ’gog par rjes su lta | spoṅ bar rjes su lta źiṅ gnas pa gaṅ yin pa ni
sbyin pa (92a1) de bas sbyin pa ’dis ches ’bras bu che’o | khyim bdag de lta bas khyod kyis
’di ltar ’du byed thams cad la mi rtag par rjes su lta źiṅ gnas par byed pa daṅ zad pa rjes
su lta | ’dod chags daṅ bral bar rjes su lta | ’gog par rjes su lta | spoṅ bar (2) rjes
su lta źiṅ gnas par bya’o || źes bslab par bya ste | khyim bdag khyod kyis de ltar bslab
par bya’o || de nas khyim bdag ṅan pa bzaṅ byin gyis bcom ldan ’das kyis bka’ stsal pa la
mṅon par bstod pa daṅ rjes su yi raṅs pa byas nas || bcom ldan ’das kyi źabs (3) gñis la
mgo bos phyag ’tshal te bcom ldan ’das kyi spyan sṅa nas soṅ ṅo || de dus gźan źig na raṅ
gi khyim na mtshan mo mar me sbar te saṅs rgyas kyi bka’ klog pa na rgyal po’i źo śas ’tsho
ba groṅ khyer ñul bdag gis sgo gtan gyi bu gu nas de mthoṅ nas | de dag gis de la smras
(4) pa | khyim bdag rgyal pos dril bsgrags pa byed du bcug ste mñan yod du sus kyaṅ mtshan
mo me sbar bar mi bya’o || gaṅ sbar bar byed pa de kār ṣā pa ṇa drug bcu’i chad pas bcad
par bya ba’am | phyag sbal du bcug ste ’chi bar bya’o źes bka’ btags na khyod kyis ci’i phyir
(5) mtshan mo me sbar | des smras pa | śes ldan dag ’di ni me ma yin te mar me yin no
|| khyim bdag ci ’dis me’i bya ba byed mi nus sam | yaṅ na ni kār ṣā pa ṇa drug bcu phul cig
| yaṅ na ni phyag sbal na ’dug śig | śes ldan dag kho bo la kār ṣā pa ṇa drug bcu’i ’byor
pa ga la (6) yod | phyag sbal du ’dug go | ko sa lar byuṅ ba’i rgyal po gsal rgyal gyi
phyag sbal ni rim pa gsum yod de | mi gtso bo gaṅ dag yin pa de dag ni steṅ rim du ’jog par
byed | mi bar ma gaṅ dag yin pa de dag ni bar du ’jog par byed | mi ṅan pa gaṅ dag yin pa
(7) de dag ni gtiṅ du ’jog par byed pas de mi gtso bo yin pa’i phyir de dag gis steṅ rim
du bźag go | de nas rgyal po chen po bźi mtshan mo’i thun daṅ bo la khyim bdag ṅan pa bzaṅ
byin ga la ba der soṅ ste phyin nas khyim bdag ṅan pa bzaṅ byin la ’di skad ces smras so
|| (92b1) khyim bdag khyod phyag sbal na ’dug pa tshul daṅ mthun pa ma yin na ci’i phyir
khyod phyag sbal na ’dug | des smras pa | ñe dbaṅ dag kho bo raṅ dbaṅ gis phyag sbal na ’dug
pa ma yin te | ’di ltar rgyal po’i źo śas ’tsho ba dag gis phyag sbal du bcug go | ci’i
phyir kār ṣā pa ṇa drug (2) bcu’i phyir te kho bo la de dag gi ’byor pa med pas de’i phyir
phyag sbal na ’dug go | khyim bdag de’i phyir khyod sems bskyed la tshig brjod cig | khyod
kyi khyim mam | chu’i gnas gaṅ dag dbyig daṅ | gser gyis dgaṅ bar bya | ñe dbaṅ dag khyed
sñiṅ las chuṅ ṅur gyis śig (3) daṅ | bdag la rgyal po dad pas dad pa’i dbaṅ du bya ba byed
par ’gyur ro || gal te ’dod na ’dug śig daṅ khyod la chos bstan par bya’o || de dag chos
mñan pa’i phyir de’i mdun du ’dug pa na de dag gi lus ’di ’dra ste | ’di lta ste dper na
me’i phuṅ po chen po bźi ’bar (4) ba | rab tu ’bar ba | kun du rab tu ’bar ba | me lce gcig
tu gyur ciṅ sreg pa dag ’dra’o || ko sa lar byuṅ ba’i rgyal po gsal rgyal gyis mtshan
mo’i thun daṅ po la phyag sbal na me’i phuṅ po chen po bźi ’bar ba | rab tu ’bar ba | kun
du rab tu ’bar ba | me lce gcig (5) tu gyur ciṅ sreg pa dag mthoṅ ṅo || de nas lha’i dbaṅ
po brgya byin mtshan mo’i guṅ thun la khyim bdag ṅan pa bzaṅ byin ga la ba der soṅ ste phyin
nas khyim bdag ṅan pa bzaṅ byin la ’di skad ces smras so || khyim bdag khyod phyag sbal
na ’dug pa tshul daṅ mthun pa ma yin (6) na ci’i phyir khyod phyag sbal na ’dug | des smras
pa | kau śi ka kho bo raṅ dbaṅ gis phyag sbal na ’dug pa ma yin te | ’di ltar rgyal po’i
źo śas ’tsho ba dag gis phyag sbal du bcug go | ci’i phyir | kār ṣā pa ṇa drug bcu’i phyir
kho bo la de dag gi ’byor pa med pas de’i phyir (7) phyag sbal na ’dug go | khyim bdag
de’i phyir khyod sems bskyed la tshig brjod cig | chu’i gnas gaṅ dag dbyig daṅ | gser gyis
dgaṅ bar bya | kau śi ka khyod sñiṅ las chuṅ ṅur gyis śig daṅ bdag la rgyal po dad pas dad
pa’i dbaṅ du bya ba byed par (93a1) ’gyur ro || gal te ’dod na ’dug śig daṅ khyod la chos
bstan par bya’o || de chos mñan pa’i phyir de’i mdun du ’dug pa na de’i lus ’di ’dra ste
| ’di lta ste dper na me’i phuṅ po chen po sṅa ma bźi ’bar ba | rab tu ’bar ba | kun du rab
tu ’bar ba | me lce gcig tu (2) gyur ciṅ sreg pa dag pas ches ’phags pa daṅ | ches gya
nom pa’i me’i phuṅ po chen po ’bar ba | rab tu ’bar ba | kun du rab tu ’bar ba | me lce gcig
tu gyur ciṅ sreg pa ’dra’o || ko sa lar byuṅ ba’i rgyal po gsal rgyal gyis mtshan mo’i
guṅ thun la phyag sbal na me’i phuṅ po (3) chen po sṅa ma bźi ’bar ba | rab tu ’bar ba | kun
du rab tu ’bar ba | me lce gcig tu gyur ciṅ sreg pa dag bas ches ’phags pa daṅ | ches gya
nom pa’i me’i phuṅ po chen po ’bar ba | rab tu ’bar ba | kun du rab tu ’bar ba | me lce
gcig tu gyur ciṅ sreg pa mthoṅ (4) ṅo|| de nas mi mjed kyi bdag po tshaṅs pa mtshan mo’i
thun tha ma la khyim bdag ṅan pa bzaṅ byin ga la ba der soṅ ste phyin nas khyim bdag ṅan pa
bzaṅ byin la ’di skad ces smras so || khyim bdag khyod phyag sbal na ’dug pa tshul daṅ mthun
pa ma yin na ci’i phyir khyod phyag sbal (5) na ’dug | des smras pa | tshaṅs pa kho bo
raṅ dbaṅ gis phyag sbal na ’dug pa ma yin te | ’di ltar rgyal po’i źo śas ’tsho ba dag gis
phyag sbal du bcug go | ci’i phyir | kāR+śā pa ṇa drug bcu’i phyir te | kho bo la de dag
gi ’byor ba med pas de’i phyir phyag sbal na ’dug go | (6) khyim bdag de’i phyir khyod sems
bskyed la tshig brjod cig | khyod kyi khyim mam | chu’i gnas gaṅ dag dbyig daṅ | gser
gyis dgaṅ bar bya | tshaṅs pa khyod sñiṅ las chuṅ ṅur gyis śig daṅ | bdag la rgyal po dad
pas dad pa’i dbaṅ du bya ba byed par ’gyur ro || gal (7) te ’dod na ’dug śig daṅ khyod la
chos bstan par bya’o || de chos mñan pa’i phyir de’i mdun du ’dug pa na de’i lus ’di ’dra
ste | ’di lta ste dper na me’i phuṅ po chen po sṅa ma bźi ’bar ba | rab tu ’bar ba | kun du
rab tu ’bar ba | me lce gcig tu gyur ciṅ sreg pa (93b1) dag pas ches ’phags pa daṅ | ches
gya nom pa’i me’i phuṅ po chen po ’bar ba | rab tu ’bar ba | me lce gcig tu gyur ciṅ sreg
pa bas kyaṅ ches ’phags pa daṅ | ches gya nom pa’i me’i phuṅ po chen po ’bar ba | rab tu
’bar ba | kun du rab tu ’bar (2) ba | me lce gcig tu gyur ciṅ sreg pa ’dra’o | ko sa lar
byuṅ ba’i rgyal po gsal rgyal gyis mtshan mo’i thun tha ma la phyag sbal na me’i phuṅ po chen
po sṅa ma bźi ’bar ba | rab tu ’bar ba | kun du rab tu ’bar ba | me lce gcig tu gyur ciṅ
sreg pa dag pas ches ’phags (3) pa daṅ | ches gya nom pa’i me’i phuṅ po chen po ’bar ba
| rab tu ’bar ba | kun du rab tu ’bar ba | me lce gcig tu gyur ciṅ sreg pa bas kyaṅ ches
gya nom pa’i mo’i phuṅ po chen po ’bar ba | rab tu ’bar ba | kun du rab tu ’bar ba | me lce
gcig tu gyur ciṅ sreg pa mthoṅ (4) ṅo|| mthoṅ nas kyaṅ phyag sbal sruṅ ba’i mi mṅag pas
bkug ste smras pa | kwa’i naṅ rje ṅas dril bsgrags pa byed du bcug ste mñan yod du sus kyaṅ
mtshan mo me sbar bar mi bya’o zes bsgo na | ṅa ñid kyi phyag sbal na mdaṅ mtshan mo thog
thag me’i phuṅ po chen po sbar ba de ci’i phyir | (5) des smras pa | lha sus kyaṅ mtshan
mo phyag sbal du źugs me sbar te | lhas der ci źig gzigs ma ’tshal to || rgyal pos źo śas
’tsho ba rnams la bsgo ba śes ldan dag deṅ ldan dag deṅ la ci bden nam brdzun pa phyag spal
rtogs śig | de dag doṅ ste phyag sbal brtags na thal ba yaṅ (6) mi snaṅ nas | de dag phyir
log ste rgyal po la smras pa | lha bdag cag gis phyag sbal brtags na thal ba yaṅ mi gda’o
|| rgyal pos phyag sbal sruṅ ba’i mi la smras pa | kwa’i naṅ rje de na mi gtso bo gaṅ
’dug | lha khyim bdag ṅan pa bzaṅ byin mchis so || de bos śig | (7) des lha bka’ bźin ’tshal
źes de bos pa daṅ | rgyal pos de la smras pa | khyim bdag ṅas dril bsgrags pa byed du bcug
ste sus kyaṅ mñan yod du mtshan mo me sbar bar mi bya’o źes bsgo na khyod kyis ci’i phyir
| phyag sbal du mtshan thog thag me sbar | des smras pa | lha bdag (94a1) gis yud tsam
yaṅ źugs ma bltam na mtshan thog thag lta ci smos | khyim bdag ṅa ñid kyis mtshan mo’i thun
daṅ po la me’i phuṅ po chen po bźi ’bar ba || rab tu ’bar ba | kun du rab tu ’bar ba |
me lce gcig tu gyur ciṅ sreg pa daṅ | mtshan mo’i guṅ (2) thun la me’i phuṅ po chen pos sṅa
ma bźi ’bar ba | rab tu ’bar ba | kun du rab tu ’bar ba | me lce gcig tu gyur ciṅ sreg pa
dag pas ches ’phags pa daṅ | ches gya nom pa’i me’i phuṅ po chen po ’bar bar rab tu ’bar
ba | kun du rab tu ’bar ba | me lce gcig tu gyur (3) ciṅ sreg pa daṅ mtshan mo’i thun tha
ma la me’i phuṅ po chen po sṅa ma bźi ’bar ba | rab tu ’bar ba | kun du rab tu ’bar ba |
me lce gcig tu gyur ciṅ sreg pa dag pas ches ’phags pa daṅ | ches gya nom pa’i me’i phuṅ po
chen po ’bar ba | rab tu ’bar ba | kun du rab tu (4) ’bar ba | me lce gcig tu gyur ciṅ sreg
pa dag pas kyaṅ ches ’phags pa daṅ | ches gya nom pa’i me’i phuṅ po chen po ’bar ba |
rab tu ’bar ba | kun du rab tu ’bar ba | me lce gcig tu gyur ciṅ sreg pa mthoṅ bźin du khyod
na re de skad ces bdag gis yud tsam yaṅ me ma (5) sbar na mtshan thog thag lta ci smos
źes zer na de ci yin | lha de ni mad de | bdag gis ni mtshan mo źugs ma sbar mod kyi ’di ltar
mdaṅ mtshan mo’i thun daṅ po la rgyal po chen po bźi bdag ga la ba der mchis te phyin
nas bdag la ’di skad ces khyim bdag khyod phyag sbal na (6) ’dug pa tshul daṅ mthun pa ma
yin na ci’i phyir khyod phyag sbal na ’dug ces mchis nas | bdag gis de dag la ’di skad ces
ñe dbaṅ dag kho bo raṅ dbaṅ gis phyag sbal na ’dug pa ma yin te | ’di ltar rgyal po’i źo
śas ’tsho ba dag gis phyag sbal du bcug go źes bgyis pa daṅ | (7) de dag bdag la ’di skad
ces ci’i phyir źes mchis nas bdag gis de la ’di skad ces kāR+śā pa ṇa drug bcu’i phyir te
| kho bo la de dag gi ’byor pa med pas de’i phyir phyag sbal na ’dug go źes bgyis na | de
dag bdag la ’di skad ces khyim bdag de’i phyir khyod sems bskyed la (94b1) tshig brjod cig
khyod kyi khyim mam | chu’i gnas gaṅ dag dbyig daṅ | gser gyis dgaṅ bar bya źes mchis nas
| bdag gis de dag la ’di skad ces ñe dbaṅ dag sñiṅ las chuṅ ṅur gyis śig | bdag la rgyal
po dag pas dad pa’i dbaṅ du bya ba byed par ’gyur ro || gal te (2) ’dod na ’dug śig daṅ khyod
la chos bstan par bya’o źes bgyis pa daṅ | de dag chos mñan pa’i slad du bdag gi mdun
du mchis pa na | de dag gi lus ’di ’dra ste | ’di lta ste dper bgyi na źugs kyi phuṅ po chen
po bźi ’bar ba | rab tu ’bar ba | kun du rab tu ’bar ba | (3) me lce gcig tu gyur ciṅ sreg
pa dag ’dra’o || de nas mtshan mo’i guṅ thun la lha’i dbaṅ po brgya byin bdag ga la ba
der mchis te phyin nas || bdag la ’di skad ces khyim bdag khyod phyag sbal na ’dug pa tshul
daṅ mthun pa ma yin na ci’i phyir khyod phyag sbal na ’dug ces mchis (4) nas | bdag gis
de la ’di skad ces kau śi ka kho bo raṅ dbaṅ gis phyag sbal na ’dug pa ma yin te | ’di ltar
rgyal po’i źo śas ’tsho ba dag gis phyag sbal du bcug go źes bgyis pa daṅ | de bdag la
’di skad ces ci’i phyir źes mchis nas | bdag gis de la ’di skad (5) ces kāR+śā pa ṇa drug
bcu’i phyir te kho bo la de dag gi ’byor pa med pas de’i phyir phyag sbal na ’dug go źes bgyis
na | de bdag la ’di skad ces khyim bdag de’i phyir khyod sems bskyed la tshig brjod cig
daṅ | khyod kyi khyim mam | chu’i gnas gaṅ dag ṅa byig daṅ gser gyis (6) dgaṅ bar bya źes
mchis nas | bdag gis de la ’di skad ces kau śi ka khyod sñiṅ las chuṅ ṅur gyis śig daṅ
| bdag la rgyal po dad pas dad pa’i dbaṅ du bya ba byed par ’gyur ro | gal te ’dod na ’dug
śig daṅ khyod la chos bstan par bya’o źes bgyis pa daṅ | de chos (7) mñan pa’i slad du bdag
gi mdun du mchis pa na de’i lus ’di ’dra ste | ’di lta ste dper bgyi na źugs kyi phuṅ po
chen po sṅa ma bźi ’bar ba | rab tu ’bar ba | kun du rab tu ’bar ba | me lce gcig tu gyur
ciṅ sreg pa dag pas ches ’phags pa daṅ | ches gya nom pa’i (95a1) źugs kyi phuṅ po chen
po ’bar ba | rab tu ’bar ba | kun du rab tu ’bar ba | me lce gcig tu gyur ciṅ sreg pa ṅag
’dra’o || de nas mtshan mo’i thun tha la mi mjed kyi bdag po tshaṅs pa bdag ga la ba der mchis
te | phyin nas bdag la ’di skad ces khyim bdag (2) khyod phyag sbal na ’dug pa tshul
daṅ mthun pa ma yin na | ci’i phyir khyod phyag sbal na ’dug ces mchis na | bdag gis de la
’di skad ces tshaṅs pa kho bo raṅ dbaṅ gis phyag sbal na ’dug pa ma yin te | ’di ltar rgyal
po’i źo śas ’tsho ba dag gis phyag sbal du bcug go źes (3) bgyis pa daṅ | de bdag la ’di
skad ces ci’i phyir źes mchis nas | bdag gis de la ’di skad ces kāR+śā pa ṇa drug bcu’i
phyir te kho bo la de dag gi ’byor ba med pas de’i phyir phyag sbal na ’dug go źes bgyis na
| de bdag la ’di skad ces khyim bdag de’i phyir khyod sems bskyed la (4) tshig brjod cig
| khyod kyi khyim mam chu’i gnas gaṅ dag dbyig daṅ | gser gyis dgaṅ bar bya źes mchis nas
| bdag gis de la ’di skad ches tshaṅs pa khyod sñiṅ las chuṅ ṅur gyis śig daṅ | bdag la rgyal
po dad pas dad pa’i dbaṅ du bya ba byed par ’gyur ro | gal te ’dod (5) na ’dug śig daṅ
khyod la chos bstan par bya’o źes bgyis pa daṅ | de chos mñan pa’i slad du bdag gi mdun
du mchis pa na de’i lus ’di ’dra ste | ’di lta ste dper bgyi na źugs kyi phuṅ po chen po sṅa
ma bźi ’bar ba | rab tu ’bar ba | kun du rab tu ’bar ba | me lce gcig (6) tu gyur ciṅ sreg
pa dag pas ches ’phags pa daṅ | ches gya nom pa’i źugs kyi phuṅ po chen po ’bar ba | rab
tu ’bar ba | kun du rab tu ’bar ba | me lce gcig tu gyur ciṅ sreg pa bas kyaṅ ches ’phags
pa daṅ | ches gya nom pa’i źugs kyi phuṅ po chen po ’bar ba | (7) rab tu ’bar ba | kun
du rab tu ’bar ba | me lce gcig tu gyur ciṅ sreg pa dag ’dra’o || rgyal pos smras pa | khyim
bdag gal te de lta na ṅas kyaṅ khyod la dam pa sbyin gyis ci ’dod pa smros śig | des smras
pa | lha gal te khyod bdag la thugs dad na bdag da guṅ la (95b1) źugs mar gyi ’od la saṅs
rgyas kyi bka’ klog par ’tshal lo || rgyal pos smras pa | khyim bdag khyod ’ba’ źig la
gnaṅ bar ma zad kyi ’di ltar khyod ñid la brten nas | gźan gaṅ dag mtshan mo me mar gyi ’od
la saṅs rgyas kyi bka’ klog par ’dod pa thams cad la (2) yaṅ gnaṅ ṅo || de nas khyim bdag
ṅan pa bzaṅ byin rgyal pos btaṅ bas dga’ mgu rab tu dga’ ste rgyal po’i druṅ nas soṅ nas
bcom ldan ’das ga la ba der soṅ ste phyin nas | bcom ldan ’das kyi źabs gñis la mgo bos
phyag ’tshal te mtha’ gcig tu ’dug go | ko (3) sa lar byuṅ ba’i rgyal po gsal rgyal yaṅ bcom
ldan ’das kyi źabs la phyag ’tshal du rgyal byed kyi tshal du soṅ ṅo || rgyal rigs ni mṅon
pa’i ṅa rgyal can yin pas des rgyal byed kyi tshal gyi sgor bsdad de mi dag pa’i mtha’
can źiṅ la smras pa | kwa’i naṅ rje soṅ la bcom ldan (4) ’das la su dag bsñen bkur byed pa
ltos śig | mi dag pa’i mtha’ can des lta bka’ bźin ’tshal źes ko sa lar byuṅ ba’i rgyal
po gsal rgyal las mñan nas bcom ldan ’das ga la ba der soṅ ba daṅ | ji tsam na khyim bdag
ṅan pa bzaṅ byin bcom ldan ’das la bsñen bkur (5) byed pa mthoṅ ṅo || mthoṅ nas kyaṅ ko sa
lar byuṅ ba’i rgyal po gsal rgyal ga la ba der soṅ ste phyin nas ko sa lar byuṅ ba’i rgyal
po gsal rgyal la ’di skad ces smras so || lha khyim bdag ṅan pa bzaṅ byin bcom ldan ’das
la bsñen bkur bgyid ciṅ mchis so || rgyal pos (6) bsams pa | khyim bdag de bdag gi yul na
gnas pa yin pas des bdag mthoṅ na mṅon du ldaṅ bar ’gyur graṅ sñam nas | de bcom ldan ’das
ga la ba der soṅ ṅo | khyim bdag ṅan pa bzaṅ byin gyis ko sa lar byuṅ ba’i rgyal po gsal
rgyal thag riṅ po kho na nas (7) mthoṅ ṅo || mthoṅ nas kyaṅ des bcom ldan ’das la ’di skad
ces gsol to | btsun pa ci lags | re źig dam pa’i chos la bsñen bkur bgyi’am | ’on te rgyal
po la bsñen bkur bgyi | bcom ldan ’das kyis bka’ stsal pa | khyim bdag re źig dam (96a1)
ba’i chos la bsñen bkur gyis śig | saṅs rgyas bcom ldan ’das rnams ni dam pa’i chos la gus
par mdzad de dgra bcom pa dag kyaṅ chos bla mar byed do || de nas bcom ldan ’das kyis byuṅ
ba ’di la tshigs su bcad pa dag bka’ stsal pa |

saṅs rgyas gaṅ (2) dag ’das pa daṅ || saṅs rgyas gaṅ dag ma byon daṅ ||saṅs rgyas mya ṅan sel
mdzad pa || da ltar maṅ po gaṅ bźugs dag ||

thams cad dam pa’i chos la ni || gus par gnas gyur gnas ’gyur źiṅ ||de bźin gus par gnas mdzad
de || de ni saṅs rgyas chos ñid yin ||

(3) de phyir bdag la legs ’dod ciṅ || bdag ñid chen po mṅon ’dod pas ||saṅs rgyas bstan pa dran
byed na || ’di la dam chos gus par bya ||

khyim bdag ṅan pa bzaṅ byin gyis ko sa lar byuṅ ba’i rgyal po gsal rgyal la mṅon du ldaṅ ba
ma byas pa daṅ | rgyal po khros te bsams (4) pa | khyim bdag ’di bdag gi yul na gnas pa yin
na bdag la mṅon du ldaṅ ba mi byed do sñam nas | de khro bas kun nas dkris bźin du bcom
ldan ’das kyi źabs gñis la mgo bos phyag ’tshal te mtha’ gcig tu ’dug go | bcom ldan ’das
kyis ’di khro bas kun nas (5) dkris so sñam du mkhyen nas | bka’ mchid gźan dag mdzad par
brtsams te chos ston par mi mdzad pa daṅ | des gsol pa | bcom ldan ’das chos bstan du gsol
| bde bar gśegs pa chos bstan du gsol | de skad ces gsol pa daṅ | bcom ldan ’das (6) kyis
de la tshigs su bcad pa dag bska’ stsal pa |

rab tu dag sems med daṅ ||źe sdaṅ can daṅ ’khrugs pa yis ||yaṅ dag rdzogs saṅs bstan pa yi ||ṅam
chos kun śes bya mi nus ||gaṅ gis ñes rtsom btul byas śiṅ ||rab daṅ med pa’i sems bsal
te ||(7) kun nas man ra sems ’dir spoṅ ba ||des ni legs gsuṅs śes par ’gyur ||

rgyal pos bsams pa | khyim bdag ’di la brten nas bcom ldan ’das kyis bcom ldan ’das kyis chos
mñan pa yaṅ rgyun bkum mo sñam nas | de la rgya cher khro ba’i sems skyes te sdod cig ces
byas nas || (96b1) bcom ldan ’das kyi źabs gñis la mgo bos phyag ’tshal te bcom ldan ’das
kyi spyan sṅa nas soṅ ṅo || de nas ko sa lar byuṅ ba’i rgyal po gsal rgyal gyis blon po
rnams la bsgo ba | śes ldan dag gaṅ gi tshe khyim bdag ṅan pa bzaṅ byin bcom ldan ’das kyi
spyan sṅa (2) nas phyir byuṅ ba de’i tshe de la khyod ṅa’i yul na ma ’dug śig ces bsgo śig
| de nas lha gaṅ khyim bdag ṅan pa bzaṅ byin la mṅon par dad pa des srog chags tre ma bu
ka daṅ | tre.e la ta ka maṅ po dag btaṅ nas de dag gis rgyal po de kun nas bskor te zin pa
na de ñam ṅa bas (3) raṅ gi khyim du phyin ciṅ der btsun mo’i ’khor daṅ | gźon nu daṅ |
blon po daṅ khrom gyi ru sna daṅ | glaṅ po che daṅ | rta dag kyaṅ kun nas bskor ciṅ zin par
gyur | mñan yod na gnas pa’i skyes bo’i tshogs thams cad kyaṅ kun nas bskor ciṅ zin par
gyur to || de nas rgyal (4) po skrag ste myur ba myur bar glaṅ po che la źon nas bcom ldan
’das ga la ba der soṅ ste phyin nas | bcom ldan ’das kyi źabs gñis la mgo bos phyag ’tshal
te mtha’ gcig tu ’dug go | mtha’ gcig tu ’dug nas bcom ldan ’das la ko sa lar byuṅ ba’i
rgyal po gsal (5) rgyal gyis ’di skad ces gsol to || btsun pa re źig de’i tshe yaṅ klu’i rgyal
po dga’ bo daṅ | ñe dga’ gñis | ’khrugs par gyur na da su źig ’khrugs lags || rgyal po
chen po ji ltar gyur | bcom ldan ’das bdag srog chags te ma bu ka daṅ | tre.e la ta ka dag
gis (6) kun nas bskor ciṅ zin par gyur | mchis ’braṅ gi ’khor daṅ | gźon nu daṅ | blon
po daṅ | khrom gyi ru sna daṅ | glaṅ po che daṅ | rta dag kyaṅ kun nas bskor ciṅ zin par gyur
| mñan yod na gnas pa’i skye bo’i tshogs thams cad kyaṅ kun nas bskor ciṅ zin par gyur
to || (7) rgyal po chen po khyod kyis khyim bdag ṅan pa bzaṅ byin la rab tu sdaṅ ba’i sems
bskyed do || bcom ldan ’das ci lags khyim bdag de ’khrugs par gyur tam | rgyal po chen po
de ni phyir mi ’oṅ ba yin pas ’khrugs pa skyed par mi byed de | ’di ltar lha gaṅ de la mṅon
par (97a1) dad pa de ’khrugs par gyur to || bcom ldan ’das bdag gis de la ji ltar bsgrub
par bgyi | rgyal po chen po khyod kyis de la bzod pa gsol bar bya’o || bcom ldan ’das ci
lags bdag gis de’i rkaṅ pa gñis la gtugs par bgyi’am | rgyal po (2) chen po rkaṅ pa gñis
la gtug par mi bya ste | ’di ltar mi ma rabs dag gi rkaṅ pa la phyag ’tshal ba gaṅ yin pa
de ni mi gtso bo dag gis lag pa nas bzuṅ ba yin gyis | khyod kyis lag pa g-yas pa rkyoṅ la
khyim bdag bzod par gyis śig ces bzod pa gsol cig (3) daṅ des bzod par ’gyur ro || de nas
ko sa lar byuṅ ba’i rgyal po gsal rgyal gyis bcom ldan ’das kyis bka’ stsal pa la mṅon par
bstod pa daṅ rjes su yi raṅ ba byas te | bcom ldan ’das kyi źabs gñis la mgo bos phyag
’tshal nas bcom ldan ’das kyi (4) spyan sṅa nas soṅ ṅo || mñan yod na khyim bdag sdums byed
daṅ | tshul khrims tshoṅ dpon źes bya ba gñis śig yod do || de na gtams pa sruṅ ba rnams
la ni sdums byed daṅ po yin || gcig pus che bźi ’byed pa rnams la ni tshul khrims tshoṅ dpon
draṅ po yin la || de (5) yaṅ ṅo tsha daṅ ldan pas bśaṅ ba’i sar thag riṅ du ’gro ba yin
no || mñan yod na ston zla tha chuṅs kyi g-yon can źes bya ba chom rkun pa dag ’khod pa
de dag gi kun tu spyod pa ni dga’ dbye byas ma thag tu ’dus nas śes ldan dag bdag cag gis
las ci źig byas na des btsal (6) mi dgos par lo skor du loṅs spyod ciṅ bde bar ’khor par ’gyur
źes phan tshun gros byed do || de dag las gcig gis smras pa | śes ldan dag khyim bdag
sdums byed ’di gtams pa ’dzin pa yin pas ’di la brgal źiṅ brtag par bya’o || gźan dag gis
smras pa | (7) ma ñes kyis de bźin bya ste | ’di ltar khyim bdag tshul khrims tshoṅ dpon
’di gcig pus che bźi ’byed pa rnams la draṅ ba yin la | de yaṅ ṅo tsha daṅ ldan pas bśad ba’i
sar thag riṅ du ’gro bas de bzuṅ ste bsdigs na des che bźi ’byed par ’gyur ro źes de dag
gis de’i (97b1) bar byas te | de bśaṅ ba’i sar soṅ ba bzuṅ nas bsdigs te smras pa | khyim
bdag khyod gson nam ’chi | des smras pa | śes ldan dag khyed kyis ji ltar bsams pa’o ||
de dag gis smras pa | khyim bdag gal te de lta na kho bo cag khyim bdag sdums byed la nor
brgya’am (2) stoṅ gis rgol źiṅ rtog gis khyod che bźi phye śig | de smras pa | śes ldan dag
ci yaṅ dag pas sam | yaṅ dag pa ma yin pas | khyim bdag yaṅ dag pa ma yin pas so || śes
ldan dag kho bo yaṅ dag pa ma yin pas che bźi mi ’byed de | kho bos tshe gcig gi (3) sdug
bsṅal las thar bar bya ba’i don du tshe rabs maṅ po’i sdug bsṅal skyed par mi nus so || de
dag gis smras pa | khyim bdag gal te re źig che bźi ’byed na de ltan legs | gal te mi ’byed
na kho bo cag gis khyod mgo druṅs nas bcad de sa la bsgyel bar bya’o || des tshigs (4)
su bcad pa smras pa | kho bo chos la gnas na myur du śi yaṅ bla || chos la rgyab kyis phyogs
na gson par ma gyur cig | chos la gnas pa sum bcu lha yi bde la spyod || chos las ñams
pa mi bzad ’jigs pa’i ṅan soṅ ltuṅ || de nas ston zla tha chuṅs kyi g-yon can de dag (5)
gis khyim bdag de’i rkaṅ pa gñis la gtugs te smras pa | khyim bdag bdag cag la mi ’jigs pa
stsol cig | des smras pa sbyin no || ston zla tha chuṅs kyi g-yon can de dag gis de’i rkaṅ
pa gñis la gtugs te doṅ ṅo || mñan yod na ko sa lar byuṅ ba’i rgyal po (6) gsal rgyal gyi
nu bo rgyal bu nag po źes bya ba gzugs bzaṅ ba blta na sdug pa mdzes pa | dad pa daṅ ldan
źiṅ bzaṅ la dge ba’i bsam pa can | saṅs rgyas la skyabs su soṅ | chos daṅ dge ’dun la skyabs
su soṅ ba źig ’dug pa de yan lag brgyad daṅ ldan pa’i gso sbyoṅ (7) la ñe bar gnas pa’i
gan du bdud kyi ris kyi lha mo źig ’oṅs te | rigs pas bskyed pa ma yin pas mgron du gñer
ba ni des de daṅ du ma blaṅs so || ji tsam dus gźan źig na khyim bdag ṅan pa bzaṅ byin daṅ
| khyim bdag sdums byed daṅ | khyim bdag tshul khrims tshoṅ (98a1) dpon daṅ | rgyal bu
nag po rnams bcom ldan ’das gal ba der doṅ ste phyin nas | bcom ldan ’das kyi źabs gñis la
mgo bos phyag ’tshal te mtha’ gcig tu ’khod do || ko sa lar byuṅ ba’i rgyal yaṅ rgyal po’i
’byor pa chen po daṅ | rgyal (2) po’i mthu chen pos bcom ldan ’das ga la ba der soṅ ste
phyin nas bcom ldan ’das kyi źabs gñis la mgo bos phyag ’tshal te mtha’ gcig tu ’dug go |
mtha’ gcig tu ’dug nas bcom ldan ’das kyis go sa lar byuṅ ba’i rgyal po gsal rgyal la ’di
skad ces bka’ (3) stsal to || rgyal po chen po khyim bdag ṅan pa bzaṅ byin ni ’di yin no ||
de nas kho sa lar byuṅ ba’i rgyal pho gsal rgyal stan las laṅs te lag pa g-yas pa brkyaṅ
nas smras pa | khyim bdag bzod pa mdzod cig | khyim bdag gis smras pa lha bzod par ’tshal
lo || de (4) nas bcom ldan ’das la ko sa lar byuṅ ba’i rgyal po gsal rgyal gyis ’di skad
ces gsol to || btsun pa bdag ni rgyal po rgyal rigs spyi bor dbaṅ bskur ba lags na bdag gis
bdag gi yul na gnas pa’i ’baṅs la bzod pa gsol ba gaṅ lags pa de ṅo mtshar mi che (5) ’am
| bcom ldan ’das kyis bka’ stsal pa | rgyal po chen po rje dpon gyis bzod pa gsol ba ṅo
mtshar che’o || de nas bcom ldan ’das la khyim bdag ṅan pa bzaṅ byin gyis ’di skad ces gsol
to || btsun pa bdag la kāR+śā pa ṇa gcig mchis pa des bdag (6) gis zoṅ mjal ciṅ btsoṅs nas
de las kār ṣā pa ṇa bźi grub ciṅ de dag las gcig gis ni bcom ldan ’das kyi dri gtsaṅ khaṅ
du spos kyi byug pas byugs | gñis pa ni dge ’dun gyi slad du dge sloṅ mchod ston stsal
|| gsum pas ni g-yog ’khor gyi ’tsho bar sbyar | bźi pa (7) ni zoṅ gi rin du bźag ste | btsun
pa bdag ni nor ma mchis ba’i sbyin pa gaṅ lags pa de ṅo mtshar mi che’am | bcom ldan ’das
kyis bka’ stsal pa | khyim bdag nor med pa’i sbyin pa ṅo mtshar che’o || de nas bcom ldan
’das la khyim bdag tshul khyim bdag tshul khrims tshoṅ dpon (98b1) gyis ’di skad ces gsol
to || btsun pa bdag slad rol du mchis pa daṅ | ston zla tha chuṅs kyi g-yon can dag gis
bzuṅ nas bsdigs te | de dag bdag la ’di skad ces khyim bdag ci khyod gson nam ’chi źes mchi
nas bdag gis de dag la ’di skad ces śes ldan dag (2) khyed kyis ji ltar bsams pa’o źes
bgyis pa daṅ | de dag bdag la ’di skad ces khyim bdag gal te de lta na kho bo cag khyim bdag
sdums byed la nor brgya’am | stoṅ gis rgol źiṅ rtog gis khyod kyis che bźi phye śig ces
mchi nas | bdag gis de dag la ’di skad ces śes (3) ldan dag ci yaṅ dag pas sam | yaṅ dag
pa ma yin pas źes bgyis na | de dag bdag la ’di skad ces khyim bdag yaṅ dag pa ma yin pas
so źes mchi nas | bdag gis de dag la ’di skad ces śes ldan dag kho bo yaṅ dag pa ma yin pas
che bźi mi ’byed de | kho bos tshe gcig (4) gi sdug bsṅal las thar bar bya ba’i don du
tshe rabs maṅ po’i sdug bsṅal bskyed par mi nus so źes bgyis pa daṅ | de dag bdag la ’di skad
ces khyim bdag gal te re źig źe bźi ’byed na de lta na legs | gal te mi ’byed na kho bo
cag gis khyod mgo druṅs nas bcad de sa la bsgyel (5) bar bya’o źes mchi nas | bdag gis tshigs
su bcad pa ’di skad ces |

kho bo chos la gnas na myur du śi yaṅ bla ||chos la rgyab kyis phyogs na gson par ma gyur cig
||chos la gnas pa sum bcu lha yi bde ba spyod ||chos las ñams pa mi bzad ’jigs pa’i ṅan
soṅ ltuṅ ||

(6) źes smras pa daṅ | de dag gis bdag gi rkaṅ pa gñis la gtugs te | bdag la ’di skad ces khyim
bdag bdag cag la mi ’jigs pa stsol cig ces mchi nas | bdag gis de dag la ’di skad ces
sbyin no źes bgyis te | btsun pa bdag phoṅs par gyur pas kyaṅ chos yoṅs su (7) ma btaṅ ste
| bdag gis phoṅs par gyur pa na chos spyad pa ṅo mtshar mi che ’am | bcom ldan ’das kyis
bka’ stsal pa | khyim bdag phoṅs par gyur pa na chos spyad pa ṅo mtshar che’o || de nas bcom
ldan ’das la rgyal bu nag pos ’di skad ces gsol to || btsun pa bdag yan (99a1) lag brgyad
daṅ ldan pa’i gso sbyoṅ la ñe bar gnas pa’i gan du bdud kyi ris kyi lha mo źig mchis nas
rigs pas bskyed pa ma lags pas mgron du gñer ba na bdag gis de daṅ du ma blaṅs te | bcom
ldan ’das bdag nor maṅ la ’dod pa dag las dben pa de ṅo (2) mtshar mi che’am | bcom ldan
’das kyis bka’ stsal pa | gźon nu nor maṅ la ’dod pa dag las dben pa ṅo mtshar che’o || de
nas bcom ldan ’das kyis byuṅ ba ’di la tshigs su bcad pa bka’ stsal pa |

rje dpon bzod gsol nor med sbyin pa daṅ || phoṅs par gyur pa (3) chos spyod byed pa daṅ ||nor
maṅ ’dod pa dag las dbyen byed pa || bźi po de dag śin tu bya dka’ yin |

de nas khyim bdag ṅan bzaṅ byin daṅ | khyim bdag sdums byed daṅ | khyim bdag tshul khrims tshoṅ
dpon daṅ | rgyal bu nag po rnams kyis bcom ldan ’das (4) la chos mṅon pa daṅ | ’dul ba
mṅon pa’i źu ba źus nas | bcom ldan ’das kyis de dag la goṅ nas goṅ du bka’ lan stsal pa
daṅ | ko sa lar byuṅ ba’i rgyal po gsal rgyal yaṅ de dag gi gdoṅ du lta źiṅ ’dug ste | des
yud tsam źig chos daṅ ldan pa’i gtam mñan (5) nas bcom ldan ’das kyi źabs gñis la mgo bos
phyag ’tshal te | stan las laṅs nas soṅ ste | de btsun mo’i ’khor gyi naṅ du źugs nas btsun
mo phreṅ ldan ma la smras pa | phreṅ ldan ma deṅ khyim bdag ṅan pa bzaṅ byin pa daṅ | khyim
bdag sdums byed daṅ | khyim (6) bdag tshul khrims tshoṅ dpon daṅ | rgyal bu nag po rnams
kyis bcom ldan ’das la chos mṅon pa daṅ | ’dul ba mṅon pa’i źu ba źus nas | bcom ldan
’das kyis kyaṅ de dag la goṅ nas goṅ du lan bka’ stsal pa daṅ | ṅa yaṅ de dag gi gdoṅ du lta
źiṅ kha rog (7) par ’dug ’dug nas laṅs te soṅ ṅo || phreṅ ldan mas smras pa | lha khyod
kyis kyaṅ ci’i slad du bcom ldan ’das la ma źus | phreṅ ldan ma ṅa ni thos pa ñuṅ ba yin
la | de dag ni thos pa maṅ ba yin pas ṅas ci źig źur yod | lha khyod kyaṅ ci’i slad du saṅs
rgyas kyi bka’ (99b1) klog par mi mdzad | phreṅ ldan ma ṅa rgyal po’i bya ba daṅ | rgyal
po’i byed pa dag la rtag tu brel bas ji ltar klog | gal te khyod ’ga’ źig las saṅs rgyas
kyi bka’ klog na ṅas mtshan mo khyod las bklag par bya’o || lha de ltar bgyi’o || rgyal pos
btsun mo rgyal rigs (2) dbyar tshul ma la smras pa | khyod su las klog | des smras pa |
lha ’phags pa śā ri’i bu las so || btsun mo phreṅ ldan ma la smras pa | khyod su las klog
| des smras pa | lha ’phags pa ’char ka las so || de nas ko sa lar byuṅ ba’i rgyal po gsal
rgyal tshe daṅ ldan pa (3) śā ri’i bu ga la ba der soṅ ste phyin nas | tshe daṅ ldan pa śā
ri’i bu’i rkaṅ pa gñis la mgo bos phyag ’tshal te tshe daṅ ldan pa śā ri’i bu la ’di skad
ces smras so || ’phags pa rgyal rigs dbyar tshul ma ’phags pa las saṅs rgyas kyi bka’ klog
par ’tshal na | klog tu stsal bar (4) gsol || des smras pa | lha bcom ldan ’das la źu’o
źes de nas tshe daṅ ldan pa śā ri’i bu bcom ldan ’das ga la ba der soṅ ste phyin nas | bcom
ldan ’das kyi źabs gñis la mgo bos phyag ’tshal nas mtha’ gcig tu ’dug go | mtha’ gcig
tu ’dug nas bcom (5) ldan ’das la tshe daṅ ldan pa śā ri’i bus ’di skad ces gsol to || btsun
pa ko sa lar byuṅ ba’i rgyal po gsal rgyal ’di skad ces rgyal rigs dbyar tshul ma klog
tu stsol cig ces mchi na | bdag gis de la ji skad brjod par bgyi || bcom ldan ’das kyis bka’
stsal pa | (6) śā ri’i bu klog tu chug śig | tshe daṅ ldan pa śā ri’i bus ko sa lar byuṅ
ba’i rgyal po gsal rgyal la lha klog tu stsal to źes khas blaṅs so || rgyal pos de’i rkaṅ
pa gñis la mgo bos phyag ’tshal te tshe daṅ ldan pa ’char ka ga la ba der soṅ ste | phyin
nas tshe daṅ ldan pa ’char (7) ka’i rkaṅ pa gñis la mgo bos phyag ’tshal te mtha’ gcig tu
’dug go | mtha’ gcig tu ’dug nas ko sa lar byuṅ ba’i rgyal po gsal rgyal gyis tshe daṅ ldan
pa ’char ka la ’di skad ces smras so || ’phags pa phreṅ ldan ma ’phags pa las saṅs rgyas
kyi bka’ klog par (100a1) ’tshal na klog tu stsal bar gsol | des smras pa | lha bcom ldan
’das la źu’o źes de nas tshe daṅ ldan pa ’char kas bcom ldan ’das ga la ba der soṅ ste
phyin nas bcom ldan ’das kyi źabs gñis la mgo bos phyag ’tshal te mtha’ gcig tu ’dug go |
mtha’ (2) gcig tu ’dug nas bcom ldan ’das la tshe daṅ ldan pa ’char kas ’di skad ces gsol
to || btsun pa ko sa lar byuṅ ba’i rgyal po gsal rgyal ’di skad ces phreṅ ldan ma klog tu
stsol cig ces mchi na | bdag gis de la ji skad brjod par bgyi || bcom ldan ’das kyis bka’
stsal pa | (3) ’char ka klog tu chug śig | tshe daṅ ldan pa ’char kas ko sa lar byuṅ ba’i
rgyal po gsal rgyal la lha klog tu stsol to źes khas blaṅs nas | rgyal pos de’i rkaṅ pa gñis
la phyag ’tshal te soṅ ṅo || || ’dul ba rnam par ’byed pa | bam po bdun bcu pa | (4) tshe
daṅ ldan pa śā ri’i bu ni dus śes pa daṅ | dus rig pa yin pas de dus su soṅ nas rgyal rigs
dbyar tshul ma klog tu ’jug gi dus ma yin par mi ’gro’o || tshe daṅ ldan pa ’char ka ni
dus mi śes pa daṅ | dus mi rig pa yin pas dus su yaṅ soṅ ste phreṅ ldan ma klog tu ’jug
(5) la | dus ma yin par yaṅ ’gro’o || ji tsam dus gźan źig na ko sa lar byuṅ ba’i rgyal po
gsal rgyal ri brags gźan źig tu bya ba cuṅ źig byuṅ nas de mtshan mo ñid du laṅs te der ’phags
pa daṅ | tshe daṅ ldan pa ’char ka glaṅ po che’i sgra daṅ | rta’i sgra daṅ | duṅ gi
(6) sgras saṅ nas des bsams pa | btsun mo phreṅ ldan ma la bzlas pa sbyin du ’gro’o sñam nas
| de rgyal po’i pho braṅ gi sgor soṅ ba daṅ sgo bas smras pa | ’phags pa dus ma lags par
rgyal po’i pho braṅ du ma ’jug par re źig gźes la slad kyis źugs śig | des khros te (7)
smras pa | bkren pa ji srid du gsus po che ’di gson pa de srid du kho bo ’dir dus su yaṅ ’jug
la | dus ma yin par yaṅ ’jug go | ’di śi na ’dir gdol pa dag daṅ chom rkun pa dag ’jug
par ’gyur źiṅ ’di mi gtsaṅ ba’i ra ba daṅ | btson ra daṅ wa lam can du ’gyur ro || (100b1)
sgo ba skrag nas caṅ mi smra bar ’dug pa daṅ | tshe daṅ ldan pa ’char ka naṅ du źugs pa
na btsun mo phreṅ ldan ma gñid log ciṅ ’dug nas des se gol gyi sgras de bslaṅ ba daṅ | des
de’i rkaṅ pa la phyag ’tshal te mdun du ’dug go | btsun mo phreṅ ldan ma btsun mo’i ’khor
la ’os (2) pa’i gos dag gyon pas tshe daṅ ldan pa ’char ka dbaṅ po rnams bsdus te ’dug pa
daṅ | btsun mo phreṅ ldan mas bsams pa | ci’i phyir ’phags pa ’char ka dbaṅ po rnams bsdus
te ’dug sñam nas des yaṅ bsams pa | bdag gis btsun mo’i ’khor la ’os pa’i gos (3) dag gyon
pas de’i phyir ’phags pa ’char ka dbaṅ po rnams bsdus te ’dug go sñam du rig nas | de gnas
khaṅ du źugs te gos stug po dag gyon nas phyir byuṅ ba daṅ | tshe daṅ ldan pa ’char kas
de la bzlas pa byin || luṅ gźan yaṅ phog pa daṅ | btsun mo phreṅ ldan mas (4) smras pa |
’phags pa ci lags deṅ dge ’dun spyan draṅs sam | ’on te bsod sñoms mdzad | des smras pa |
bsod sñoms bgyid do || btsun mo phreṅ ldan mas smras pa | ’phags pa gal te bsod sñoms mdzad
na bdag las lhag par bsod pa ’bul ba su źig mchis te | (5) bdag ñid kyis ’bul lo źes des
bca’ ba daṅ bza’ ba gtsaṅ źiṅ bsod pas lhuṅ bzed bkaṅ ste de de phul lo || tshe daṅ ldan
pa ’char kas de blaṅs te phyir byuṅ ba daṅ | tshe daṅ ldan pa śā ri’i bu naṅ du ’jug pa daṅ
phrad nas des smras pa | don ñuṅ ṅu khyod kyis brtson ’grus ’di lta bus (6) zag pa zad
par byas sam | ci na khyod da gzod ’oṅ kho bos ni bzlas pa byin nas luṅ gźan yaṅ phog ste
| kho bos bca’ ba daṅ bza’ ba gtsaṅ źiṅ bsod pas lhuṅ bzed gaṅ ba ’di yaṅ thob bo || tshe
daṅ ldan pa śā ri’i bus smras pa | de’i phyir khyod drug ste yin no || dge sloṅ don (7) ñuṅ
ṅu dag gis thos nas ci’i phyir dge sloṅ dag nam ma naṅs | skya reṅs ma śar rin po che dag
gam | rin po cher smos pa dag ma bsdus par rgyal po rgyal rigs spyi bor dbaṅ bskur ba’i
sgo gtan nam | sgo gtan gyi ñen kor las ’da’ bar byed ces smod par byed | phyar ka gtoṅ (101a1)
bar byed | kha zer bar byed pa’i skabs de dge sloṅ rnams kyis bcom ldan ’das la gsol
to || de nas bcom ldan ’das kyis byuṅ ba ’di daṅ | gleṅ gźi ’di daṅ | skabs ’di la dge sloṅ
gi dge ’dun bsdu ba mdzad do || źes bya ba la sogs pa sṅa ma (2) bźin no || saṅs rgyas
bcom ’das rnams ni mkhyen bźin du rmed par mdzad pa ste źes bya ba la sogs pa yaṅ sṅa ma bźin
te | saṅs rgyas bcom ldan ’das kyis tshe daṅ ldan pa ’char ka la rmas pa | ’char ka khyod
nam ma naṅs | skya reṅs ma śar | rin po che dag gam | (3) rin po cher smos pa dag ma bsdus
par rgyal po rgyal rigs spyi bor dbaṅ bskur ba’i sgo gtan nam | sgo gtan gyi ñen kor
las ’da’ ba bden nam | btsun pa mad do saṅs rgyas bcom ldan ’das kyis dge sbyoṅ gi tshul ma
yin pa | rjes su mthun pa ma yin pa | ruṅ (4) ba ma yin pa | tshul daṅ mthun pa ma yin pa
de ni rab tu byuṅ bas bya ba ma yin no || ci’i phyir źe na | dge sloṅ dag rgyal po’i pho
braṅ du ’gro ba la ñes dmigs bcu po ’di dag yod pa’i phyir te | bcu gaṅ źe na | dge sloṅ
dag ’di la rgyal po btsun mo daṅ lhan cig ’dug (5) ciṅ dge sloṅ yaṅ rgyal po’i pho braṅ du
’gro la | de nas btsun mos dge sloṅ mthoṅ nas ’dzum ’byin par byed na de la rgyal po ’di
sñam du ’di ltar btsun mos dge sloṅ mthoṅ nas ’dzum ’byin par byed pa las na dge sloṅ gis
dben par sdig pa’i las ’ga’ źig bya bar sems (6) par mi ’gyur ram sñam du sems par ’gyur te
| de ni rgyal po’i pho braṅ du ’gro ba’i ñes dmigs daṅ po yin no || gźan yaṅ rgyal po btsun
mo’i gan du soṅ ba brjed dam | sbrum pa btsun mo’i ’khor gyi naṅ du źugs par gyur la |
dge sloṅ yaṅ rgyal po’i pho braṅ du ’gro (7) na | de la rgyal po ’di sñam du dge sloṅ rgyal
po’i pho braṅ ’dir ’gro ba las na de’i las ma yin nam sñam du sems par ’gyur te | de ni
rgyal po’i pho braṅ du ’gro ba’i ñes dmigs gñis pa yin no || gźan yaṅ rgyal po’i pho braṅ
nas rin po che ’am | rin po cher smon pa stor bar (101b1) gyur la dge sloṅ yaṅ rgyal po’i
pho braṅ du ’gro na de la rgyal po ’di sñam du dge sloṅ rgyal po’i pho braṅ ’dir ’gro ba
las na de’i las ma yin nam sñam du sems par ’gyur te | de ni rgyal po’i pho braṅ du ’gro ba’i
ñes dmigs gsum pa yin no || gźan yaṅ rgyal po’i pho braṅ nas gsaṅ (2) tshig phyi rol du
’phel bar gyur la dge sloṅ yaṅ rgyal po’i pho braṅ du ’gro na de la rgyal po ’di sñam du
dge sloṅ rgyal po’i pho braṅ ’dir ’gro ba las na de’i las ma yin nam sñam du sems par ’gyur
te | de ni rgyal po’i pho braṅ du ’gro ba’i ñes dmigs bźi pa yin no || gźan yaṅ rgyal (3)
po gźon nu rnams la gsod par sems la | dge sloṅ yaṅ rgyal po’i pho braṅ du ’gro na de na
gaṅ dag yid mi dga’ ba de dag ’di sñam du dge sloṅ rgyal po’i pho braṅ du ’gro ba las na
de’i las ma yin nam sñam du sems par ’gyur te | de ni rgyal po’i pho braṅ du ’gro ba’i ñes
dmigs lṅa (4) pa yin no || gźan yaṅ gźon nu rnams rgyal po gsod par sems śiṅ dge sloṅ yaṅ
rgyal po’i pho braṅ du ’gro na de na gaṅ dag yid mi dga’ ba de dag ’di sñam du dge sloṅ
rgyal po’i pho braṅ du ’dir ’gro ba las na de’i las ma yin nam sñam du sems par ’gyur te |
de ni rgyal po’i pho (5) braṅ du ’gro ba’i ñes dmigs drug pa yin no || gźan yaṅ rgyal pos
blon po mthon po dag gnas dma’ bar ’jog par byed ciṅ dge sloṅ yaṅ rgyal po’i pho braṅ du
’gro na de na gaṅ dag yid mi dga’ ba de dag ’di sñam du | dge sloṅ rgyal po’i pho braṅ ’dir
’gro ba las na de’i las ma (6) yin nam sñam du sems par ’gyur te | de ni rgyal po’i pho
braṅ du ’gro ba’i ñes dmigs bdun pa yin no || gźan yaṅ rgyal pos blon po dma’ ba dag gnas
mthon por ’jog par byed ciṅ dge sloṅ yaṅ rgyal po’i pho braṅ du ’gro na de na gaṅ dag yid
mi dga’ bar de dag ’di sñam du dge (7) sloṅ rgyal po’i pho braṅ ’dir ’gro ba las na de’i las
ma yin nam sñam du sems par ’gyur te | de ni rgyal po’i pho braṅ du ’gro ba’i ñes dmigs
brgyad pa yin no || gźan yaṅ rgyal po dpuṅ gi tshogs yan lag bźi pa glaṅ po che’i tshogs
daṅ | rta pa’i tshogs daṅ | śiṅ rta (102a1) pa’i tshogs daṅ dpuṅ bu chuṅ gi tshogs go skon
te ljoṅs dag tu ’gro ba daṅ ldog par byed ciṅ dge sloṅ yaṅ rgyal po’i pho braṅ du ’gro na
de na gaṅ dag yid mi dga’ ba de dag ’di sñam du dge sloṅ rgyal po’i pho braṅ ’dir ’gro ba
las na de’i las ma yin nam sñam du sems (2) par ’gyur te | de ni rgyal po’i pho braṅ du ’gro
ba’i ñes dmigs dgu pa yin || gźan yaṅ rgyal po ma phebs pa ’bebs par byed ciṅ phebs pa
gnas par byed la | thob rgyal du bsgrags nas de’i ’og tu chad pa chen pos rjes su rton par
byed ciṅ | dge sloṅ yaṅ rgyal po’i pho (3) braṅ du ’gro na de na gaṅ dag yid mi dga’ ba
de dag ’di sñam du dge sloṅ rgyal po’i pho braṅ ’dir ’gro ba las na de’i las ma yin nam sñam
du sems par ’gyur te | de ni rgyal po’i pho braṅ du ’gro ba’i ñes dmigs bcu pa yin no ||
dge sloṅ dag de ltar na rgyal po’i pho braṅ du ’gro ba ni glaṅ (4) po che’i gnod pa daṅ
| rta’i gnod pa daṅ | śiṅ rta’i gnod pa daṅ | dpuṅ bu chuṅ gi gnod pa ’byuṅ bar ’gyur te |
dge sloṅ dag rgyal po’i pho braṅ du ’gro ba ni ruṅ ba ma yin pa | tshul daṅ mthun pa ma yin
pa | dge sbyoṅ gi tshul daṅ mi mthun pa yin no źes rnam par smad pa (5) mdzad do || de
nas bcom ldan ’das kyis rnam graṅs du mas rnam par smad nas dge sloṅ rnams la bka’ stsal pa
| dge sloṅ dag de lta bas na phan yon bcu yaṅ dag par gzigs pas ’dul ba la ñan thos rnams
kyi bslab pa’i gźi bca’ bar bya ste źes bya ba la sogs pa (6) sṅa ma bźin no || ṅa’i ñan
thos rnams kyis ’dul ba la bslab pa’i gźi ’di ltar gdon par bya ste | yaṅ dge sloṅ gaṅ nam
ma naṅs skya reṅs ma śar | rin po che dag gam | rin po cher smos pa dag ma bsdus par rgyal
po rgyal rigs spyi bor dbaṅ bskur ba’i sgo gtan nam sgo gtan gyi (7) ñen kor las ’da’ na
ltuṅ byed do źes bcom ldan ’das kyis ’dul ba la ñan thos rnams kyi bslab pa’i gźi de ltar
bca’ ba mdzad do || saṅs rgyas bcom ldan ’das rgyal po’i khab na ’od ma’i tshal ka lan dka’i
gnas na bźugs so | de’i tshe na ’dzam bu’i gliṅ na groṅ khyer (102b1) chen po rgyal po’i
khab daṅ | sgra sgrogs źes bya ba gñis yod de | gaṅ gi tshe rgyal po’i khab rgud pa de’i
tshe na ni sgra sgrogs ’byor par ’gyur la | gaṅ gi tshe sgra sgrogs rgud pa de’i tshe na
ni rgyal po’i khab ’byor par ’gyur ro || groṅ khyer chen po sgra sgrogs na rgyal po u tra
ya na źes bya bas (2) rgyal srid ’byor pa rgyas pa bde ba lo legs pa | skye bo daṅ mi maṅ
pos gaṅ ba | thab mo daṅ ’thab ba daṅ phyi dgra daṅ naṅ ’khrug rab tu źi ba | chom rkun
daṅ mu ge daṅ | nad daṅ bral ba | sā lu daṅ bu ram śiṅ gi phreṅ ba daṅ ba laṅ daṅ | ma he
phun sum tshogs pa byed du bcug ste chos daṅ (3) ldan pa | chos kyi rgyal pos chos kyi rgyal
srid byed du bcug go | de na śiṅ ljon pa dag kyaṅ rtag tu me tog daṅ ’bras bu ’chags pa
yin źiṅ | lhas kyaṅ dus daṅ dus su char gyi rgyun legs par ’bebs pas lo tog śin tu phun sum
tshogs par gyur to || de la btsun mo zla ’od (4) ces bya ba gzugs bzaṅ ba | blta na sdug
pa | mdzes pa | yan lag daṅ ñiṅ lag thams cad daṅ ldan pa daṅ | bu rgyal tshab gtsug phud
can źes bya ba daṅ blon po’i mchog he ru ka daṅ b+hi ru ka źes bya ba gñis yod do || groṅ
khyer rgyal po’i khab na ma ga d+hāra byuṅ ba’i rgyal po (5) bzo sbyaṅs gzugs can sñiṅ pos
rgyal srid ’byor pa | rgyas pa | bde ba lo legs pa | skye bo daṅ mi maṅ pos gaṅ ba | thab
mo daṅ ’thab pa daṅ | phyi dgra daṅ naṅ ’khrug rab tu źi ba | chom rkun daṅ | mu ge daṅ
| nad daṅ bral ba | sā lu daṅ | bu ram śiṅ gi phreṅ ba daṅ | ba laṅ (6) daṅ | ma he phun
sum tshogs pa byed du bcug ste | chos daṅ ldan pa chos kyi rgyal pos chos kyi rgyal srid byed
du bcug go | de na yaṅ śiṅ ljon pa dag kyaṅ rtag tu me tog daṅ | ’bras bu ’chags śiṅ lhas
kyaṅ dus daṅ | dus su char gyi rgyun legs par ’bebs pas lo tog (7) śin tu phun sum tshogs
par gyur to || de la btsun mo lus ’phags ma źes bya ba gzugs bzaṅ ba | blta na sdug pa
| mdzes pa yan lag daṅ ñiṅ lag thams cad daṅ ldan pa daṅ | bu rgyal tshab ma skyes dgra źes
bya ba daṅ | blon po’i mchog ma ga d+hā’i sna chen po la (103a1) gtogs pa bram ze dbyar
tshul źes bya ba yod do || ji tsam dus gźan źig na rgyal po’i khab nas tshoṅ pa dag zoṅ thogs
te yul gźan du ’phags nas de dag mthar gyis groṅ daṅ | groṅ rdal daṅ yul ’khor daṅ |
rgyal po’i pho braṅ dag tu tshoṅ ‘dus dag la rnam (2) par lta ba na groṅ khyer chen po sgra
sgrogs su phyin to || ji tsam na rgyal po u tra ya na blon po’i tshogs kyis yoṅs su bskor
te don gyi gnas na ’dug pa na tshoṅ pa de dag skyes thogs te rgyal po u tra ya na’i gan
du soṅ ba daṅ | rgyal po u tra ya nas de dag la ’oṅs pa legs so (3) źes bya ba’i tshig gis
kun du spyad nas gnas ji lta ba bźin du ’khod do || rgyal po u tra ya nas de dag mthoṅ nas
blon po rnams la smras pa | śes ldan dag yul ’byor pa | rgyas pa | bde ba lo legs pa | skye
bo daṅ | mi maṅ pos gaṅ ba ’di lta bu daṅ | śiṅ ljon (4) pa rtag tu me tog daṅ | ’bras
bu ’chags pa ’di lta bu daṅ | lhas dus daṅ dus su char gyi rgyun legs par ’bebs śiṅ lo tog
śin tu phun sum tshogs pa daṅ ldan pa’i rgyal po gźan ’ga’ źig yod dam | tshoṅ pa de dag
gis smras pa | lha mchis te | śar (5) gyi yul na groṅ khyer rgyal po’i khab ces bgyi ba de
na rgyal po gzugs can sñiṅ po źes bgyi bas rgyal srid ’byor pa | rgyas pa | bde ba | lo
legs pa | skye bo daṅ | mi maṅ pos gaṅ bgyid du stsol ba de na yaṅ śiṅ ljon pa dag kyaṅ rtag
tu me tog daṅ | ’bras bu ’chags (6) śiṅ | lhas kyaṅ dus daṅ dus su char gyi rgyun legs
par ’bebs pas lo tog śin tu phun sum tshogs pa lags so || rgyal po u tra ya nas thos nas de
la rjes su chags pa skyes nas des smras pa | śes ldan dag rgyal po de’i yul na ci źig dkon
blon po rnams kyis smras (7) pa | lha ni rin po che’i mṅa’ bdag lags la | rgyal po de ni
gos kyi bdag po lags pas de la rin po che dag dkon no || rgyal pos smras pa | śes ldan dag
gal te de lta na rin po che rtog pa dag bos śig ces rgyal pos rin po che dag brtags śiṅ
brtags śiṅ brtags śiṅ sgrom bkaṅ nas (103b1) tshoṅ pa de dag gi lag tu skyes su bskur źiṅ
phrin yig kyaṅ | śed mthun dgyes pa khyod bdag gis ma mthoṅ ba’i grogs lags kyis | gal te
groṅ khyer sgra sgrogs su khyod la bgyi ba cuṅ zad mchis na bdag la phrin yig skur cig daṅ
thams cad bsgrub bo źes bris te bskur ro || de nas (2) tshoṅ pa de dag gis skyes daṅ | phrin
yig daṅ zoṅ rin khyer te rgyal po’i khab tu ’phags nas mthar gyis rgyal po’i khab tu
phyin to || de nas lam gyis dub pa’i ṅal bsos nas rin po che’i sgrom daṅ | phrin yig de dag
khyer te | rgyal po gzugs can sñiṅ po’i gan du doṅ nas rkaṅ pa (3) gñis la gtugs te | sgrom
daṅ phrin yig dag phul nas smras pa | lha groṅ khyer sgra sgrogs nas rgyal po u tra ya
na źes bgyi ba des lha la skyes daṅ phrin yig ’di dag bskur ro | rgyal po gzugs can sñiṅ
pos phrin yig bklags te smras pa | śes ldan dag rgyal po de’i yul na (4) ci źig dkon | blon
po rnams kyis smras pa | lha ni gos kyi mṅa’ bdag lags la | rgyal po de ni rin po che’i
bdag po lags pas de la gos dag dkon no || de nas rgyal po gzugs can sñiṅ pos gos rin po che
dag gis sgrom bkaṅ ste skyes su bskur źiṅ | phrin yig kyaṅ śed (5) mthun dgyes pa khyod
kyis phrin yig spriṅ pa des mjal te khyod kyaṅ bdag gis ma mthoṅ ba’i grogs lags kyis rgyal
po’i khab tu khyod la yaṅ bgyi ba cuṅ zad mchis na bdag la phrin yig spriṅ śig daṅ | thams
cad bsgrub bo źes bris te blon po rnams la bsgo ba | skyes daṅ phrin yig (6) ’di dag khyer
la pho ña dag las skur cig | blon po rnams kyis pho ña dag las bskur ba daṅ de dag gis
skyes daṅ phrin yig de dag khyer te | sgra sgrogs su ’phags nas mthar gyis sgra sgrogs su
phyin to || de nas lam gyis dub pa’i ṅal bsos te gos kyi sgrom daṅ phrin yig de dag khyer
(7) nas rgyal po u tra ya na’i gan du soṅ ste rkaṅ pa gñis la gtugs nas sgrom daṅ phrin yig
dag phul te smras pa | lha rgyal po gzugs can sñiṅ pos lha la skyes ’di daṅ phrin ’di bskur
ro || rgyal po u tra ya nas phrin yig bklags te smras pa | śes ldan dag rgyal po de’i
chu źiṅ (104a1) ci ’dra | de dag gis smras pa | lha’i ci ’dra ba kho na lta bu’o || blon
po rnams kyis smras pa | lha de lta bu lags mod kyi ’on kyaṅ rgyal po de raṅ gis mtshon ’debs
pa | ñen kor gyi mkhar gyi rgyal po rnams daṅ lhan cig raṅ gis g-yul ’gyed ciṅ g-yul (2)
’gyed du stsol ba lags so || rgyal po u tra ya na la nor bu’i khrab yan lag lṅa po dus
tshigs su reg pa bde ba daṅ | gcad dka’ ba daṅ | dbug dka’ ba daṅ | dug ’jil ba daṅ | snaṅ
ba’i bdag ñid daṅ ldan pa źig yod nas | rgyal po u tra ya nas blon po rnams la smras (3)
pa | śes ldan dag rgyal po de gal te raṅ gis mtshon ’debs pa | ñen kor gyi mkhar gyi rgyal
po rnams daṅ lhan cig g-yul ’gyed ciṅ ’gyed du ’jud pa yin na de la nor bu’i khrab ’di bskur
gyis pho ña dag sta gon gyis śig | de dag gis pho ña dag sta gon byas nas | rgyal po (4)
u tra ya nas rin po che’i khrab de daṅ phrin yig kyaṅ ’di skad ces śed mthun dgyes pa khyod
la bdag gis nor bu’i khrab ’di skyes su bskur te | ’di yaṅ yon tan lṅa po dus tshigs
su reg pa bde ba daṅ | gcad dka’ ba daṅ | dbug dka’ ba daṅ | dug ’dzil ba daṅ | snaṅ (5) ba’i
bdag ñid daṅ ldan pa lags kyis khyod kyis ’di bdag daṅ rkyen pas raṅ ñid kyis bcaṅ bar
bgyi źiṅ su la yaṅ stsal bar mi bgyi’o źes bris te bskur ro || pho ña rnams kyis skyes de
daṅ phrin yig khyer te rgyal po’i khab tu ’phags nas mthar gyis rgyal po’i khab tu phyin
to || (6) de nas lam gyis dub pa’i ṅal bsos nas nor bu’i khrab de daṅ phrin yig khyer te |
rgyal po gzugs can sñiṅ po’i gan du doṅ nas rkaṅ po gñis la gtugs te nor bu’i khrab daṅ |
phrin yig phul nas smras pa | lha rgyal po u tra ya nas lha la skyes ’di dag phrin yig ’di
bskur (7) ro|| rgyal po gzugs can sñiṅ pos phrin yig bklags te nor bu’i khrab de mthoṅ nas
mchog tu ya mtshan skyes te | blon po rnams la smras pa | śes ldan dag rin po che rtog
pa dag bos śig | de dag gis rin po che rtog pa dag bos nas rgyal pos smras pa | śes ldan dag
rin (104b1) po che ’di’i rin thaṅ chod cig | rin po che rtog pa dag gis nor bu’i khrab
daṅ ldan pa’i rin po che re re nas brtag par brtsams na rin po che re re yaṅ rin thaṅ med
par mthoṅ nas | de dag gis rgyal po la smras pa | lha ’di la nor bu rin po che re re yaṅ rin
thaṅ tha mchis pa lags so | (2) chos ñid kyis na rin po che gaṅ gis rin thaṅ gdab par mi
nus pa de’i rin thaṅ bye bar ’debs so || rgyal po gzugs can sñiṅ pos rin po che dag bgraṅs
nas | bdag gis de la skyes lan ci źig bskur bar bya sñam du ñam ṅa bar gyur nas lag pa
la ’gram pa gtad de sems khoṅ du (3) chud ciṅ ’dug nas blon po rnams la smras pa | śes ldan
dag rgyal po u tra ya nas ṅal skyes ’di lta bu bskur na ṅas de la skyes lan ci źig bskur
bar bya | ma ga d+hā’i sna chen po la gtogs pa bram ze dbyar tshul gyis smras pa | lha khyod
kyi yul du yaṅ ’jig rten gsum las ches khyad (4) par du ’phags pa’i rin po che byuṅ ba
’di lta ste | de bźin gśegs pa dgra bcom pa yaṅ dag par rdzogs pa’i saṅs rgyas lags kyis
| khyod kyis kyaṅ ras la saṅs rgyas kyi sku gzugs ’drir stsol la skyes lan du bskur bar gsol
| rgyal pos smras pa | gal te de lta na bcom ldan (5) ’das la źu’o źes de nas rgyal po
gzugs can sñiṅ po bcom ldan ’das ga la ba der soṅ ste phyin nas | bcom ldan ’das kyi źabs
gñis la mgo bos phyag ’tshal te | mtha’ gcig tu ’dug go | mtha’ gcig tu ’dug nas bcom ldan
’das la rgyal po gzugs can sñiṅ pos ’di (6) skad ces gsol to || btsun pa groṅ khyer sgra
sgrogs na rgyal po u tra ya na źes bgyi ba bdag gis ma mthoṅ ba’i grogs śig mchis pa des bdag
la nor bu’i khrab yan lag lṅa daṅ ldan pa źig skyes su bskur te | de’i slad du gal te
bcom ldan ’das kyis gnaṅ na bdag gis kyaṅ ras (7) la bcom ldan ’das kyi sku gzugs ’drir stsal
te de la skyes lan du bskur bar bgyi’o || bcom ldan ’das kyi bka’ stsal pa | rgyal po
chen po gnaṅ gis skur cig | khyod kyi sems skyes pa bzaṅ ste | rgyal po u tra ya nas mthoṅ
ma thag kho nar dad pa skye bar ’gyur źiṅ (105a1) bden pa mthoṅ bar byed par ’gyur ro ||
rgyal po gzugs can sñiṅ pos bcom ldan ’das kyi źabs gñis la mgo bos phyag ’tshal te bcom ldan
’das kyi spyan sṅa nas soṅ ṅo || des yul thams cad gnas pa’i ri mo mkhan dag bkug ste
smras pa | śes (2) ldan dag bcom ldan ’das kyi sku gzugs ras la bris śig | de dag gis smras
pa | lha bri bar ’tshal lo || de dag gis bcom ldan ’das kyi mtshan ma gzuṅ par brtsams pa
daṅ | saṅs rgyas bcom ldan ’das rnams ni blta bas chog mi śes pa yin pas de dag gis bcom
(3) ldan ’das kyi mtshan ma gzuṅ bar ma nus nas de dag yi chad de rgyal po’i gan du soṅ nas
smras pa | lha bdag cag gis bcom ldan ’das kyi mtshan ma gzuṅ bar rdo ma thog ste | gal
te lhas bcom ldan ’das pho braṅ gźan du spyan draṅs te gdugs tshod gsol na | de (4) lta na
bdag cag gis bcom ldan ’das kyi mtshan ma gzuṅ bar rṅo thog go | rgyal po gzugs can sñiṅ
pos bcom ldan ’das pho braṅ gźan du spyan draṅs kyaṅ saṅs rgyas bcom ldan ’das rnams ni blta
bas chog mi śes pa yin pas ’di ltar de dag gis bcom (5) ldan ’das kyi sku mthoṅ ba na
de daṅ de la blta bas ṅoms par ma gyur nas | de lta na yaṅ bcom ldan ’das kyi mtshan ma gzuṅ
bar ma nus nas bcom ldan ’das kyis bka’ stsal ba | rgyal po chen po ri mo mkhan rnams kyis
de bźin gśegs pa’i mtshan ma gzuṅ bar mi nus kyi yi chad par ma (6) byed par ras de ’on
cig daṅ ṅas grib ma gtaṅ bar bya’o || rgyal pos ras phul ba daṅ | bcom ldan ’das kyis der
grib ma btaṅ ste ri mo mkhan rnams la bka’ stsal pa | śes ldan dag grib ma ’dir tshon sna
tshogs kyis khoṅ śig | rgyal po la yaṅ bka’ stsal pa | rgyal po chen po (7) sku gzugs byas
zin nas ’og tu skyabs su ’gro ba daṅ | bslab pa’i gźi dag daṅ | rten cig ’brel par ’byuṅ
ba’i yan lag bcu gñis lugs su ’byuṅ ba daṅ | lugs las bzlog pa dag bri bar bya’o || steṅ
du tshigs su bcad pa gñis po |

brtsam par bya źiṅ ’byuṅ bar (105b1) bya || saṅs rgyas bstan la ’jug par bya ||’dam bu’i khyim
la glaṅ chen bźin || ’chi bdag sde ni gźom par bya ||

gaṅ źig rab tu bag yod par || chos ’dul ’di la spyod ’gyur ba ||skye ba’i ’khor ba ram spaṅs
nas || sdug bsṅal tha mar byed par ’gyur ||źes bya bdag (2) bri bar bya’o ||

pho ña dag yaṅ phrin du sa phyogs go skabs yaṅs par bkur sti chen pos sku gzugs dbye bar bya
ste | gal te ’di ci yin źes ’dri na | ’di ni ’jig rten gsum las ches khyad par du ’phags
pa saṅs rgyas bcom ldan ’das kyi sku gzugs yin no źes brjod par bya’o || (3) gal te ’og tu
bris pa ’di ci yin źes ’dri na ’di ni khas len pa’o || ’di ni bslab pa’i gźi dag go | ’di
ni ’jig rten gyi ’byuṅ ba daṅ ldog pa’o źes brjod par bya’o || gal te steṅ du bris pa ’di
ci yin źes ’dri na ’di ni mṅon par spro bar bya ba’o źes brjod par bya’o źes sgo źig | rgyal
(4) pos thams cad bris śiṅ ’drir bcug nas dri sna tshogs kyis bsgos te legs par dril nas
gser gyi doṅ bur bcug ste | gser gyi doṅ bu yaṅ zaṅs kyi doṅ bur bcug | zaṅs kyi doṅ bu
yaṅ dri sna tshogs kyis ra sgos pa’i gos dag gis (5) dkris te | glaṅ po che’i rgyab tu bkal
nas groṅ khyer mdzes pa daṅ | lam mdzes pa chen pos groṅ khyer nas phyuṅ ste | rgyal po
u tra ya na la phrin yig ’di skad ces śed mthun dgyes pa khyod la bdag gis ’jig rten gsum
las ches khyad par du ’phags pa’i skyes ’di bskur gyis khyod (6) kyis ’di dpag tshad phyed
daṅ gsum du groṅ khyer mdzes pa daṅ | lam mdzes par bya źiṅ bdag ñid dpuṅ gi tshogs yan
lag bźi daṅ ldan pas bsu bar bya ste sa phyogs go skabs yaṅs par mchod pa daṅ bkur sti chen
po byas te dbye bar bya’o || des na khyod kyis bsod nams chen po ’thob (7) par ’gyur ro
źes bris te bskur ro || pho ña rnams la yaṅ khyed kyis ’di daṅ ’di skad ces brjod par bya’o
źes bsgo nas | de dag gis sku gzugs daṅ phrin yig de khyer te sgra sgrogs su ’phags so ||
de dag mthar gyis sgra sgrogs kyi ’dab tu phyin nas de dag gis lam gar bsdad (106a1) de
rgyal po u tra ya na la phrin yig bskur ro || rgyal po u tra ya nas phrin yig bklags nas khro
bas kun nas dkris par gyur te | blon po rnams la smras pa | śes ldan dag des ṅa la phrin
yig ’di skad spriṅ ba la ñon cig | des ṅa la skyes ji lta bu źig (2) bskur na de’i phyir
ṅas dpag tshad phyed daṅ gsum du groṅ khyer mdzes pa daṅ | lam mdzes par bya źiṅ bdag ñid
dpuṅ gi tshogs yan lag bźi daṅ ldan pas bsu bar bya’o źes zer | dpuṅ gi tshogs yan lag bźi
pa sta gon gyis śig daṅ da soṅ la de’i yul ’khor (3) gźom par bya’o || blon po rnams kyis
smras pa | lha rgyal po de ni bdag ñid chen po źig lags źes gda’ bas des lha’i źal sṅar
skyes ṅan don źig bskur bar rdo mi thog pas je brtag par bgyis te | gal te lha’i thugs mñes
de lta na legs | gal te ma (4) mñes na bdag cag gis de la dus ’tshal bar bgyi’o || de dag
gis dpag tshad phyed daṅ gsum tshun chad du lam mdzes pa byed du bcug ste | groṅ khyer
sgra sgrogs kyaṅ rdo ba daṅ | gseg ma daṅ | gyo mo med par rnam gźag nas tsan dan gyi chus
chag chag btab ciṅ bdug (5) spos dri źim po’i snod dag dṅar te dar gyi chun po’i phreṅ ba
dbyaṅs śiṅ | gdugs daṅ | rgyal mtshan bsgreṅ ste | me tog sna tshogs bkram źiṅ lha’i skyed
mos tshal dga’ ba’i tshal źes bya ba ltar dga’ bar ’gyur bar byas nas rgyal po bdag ñid
dpuṅ gi tshogs yan lag bźi daṅ (6) ldan pas bsu nas groṅ khyer gyi naṅ du ’jug tu bcug go
| de nas srog chags bye ba ’bum phrag du ma dag kyaṅ der ’dus par gyur | nam mkha’i dkyil
du yaṅ lha ’bum phrag du ma dag ’dus par gyur nas sa phyogs go skabs yaṅs par de dag gi naṅ
du mchod pa chen po byas te sku gzugs (7) de phye ba daṅ | yul dbus nas tshoṅ pa maṅ po
zoṅ thogs te groṅ khyer sgra sgrogs su lhags pa de dag gis saṅs rgyas kyi sku gzugs de mthoṅ
nas saṅs rgyas la phyag ’tshal lo || saṅs rgyas la phyag ’tshal lo źes thams cad kyis skad
cig tu sgra phyuṅ ṅo || rgyal po u tra ya nas (106b1) saṅs rgyas źes bya ba’i sgra sṅon
ma thos pa thos nas spu’i khuṅ bu thams cad ziṅ źes byed par gyur nas ya mtshan skyes te
yun riṅ mo źig tu mig tshugs su brtags nas smras pa | śes ldan dag saṅs rgyas źes bya ba
de su yin | de dag gis smras pa | lha yul dbus na gaṅs kyi ri (2) ṅos daṅ ñe ba chu kluṅ skal
śiṅ rta pa’i ’gram draṅ sroṅ ser skya’i bsti gnas daṅ ha caṅ mi riṅ bar śākya rnams kyi
gźon nu byuṅ ste | de bram ze ltas pa daṅ mtshan mkhan dag gis gal te gźon nu de pho braṅ
gi naṅ na bźugs par gyur na ’khor los sgyur ba’i rgyal po mtha’ bźir rgyal (3) ba | chos
kyi rgyal po || chos daṅ ldan pa | rin po che sna bdun daṅ ldan par ’gyur te | de’i rin po
che sna bdun po de dag ni ’di lta bur ’gyur te | ’di lta ste | ’khor lo rin po che daṅ |
glaṅ po rin po che daṅ | rta rin po che daṅ | nor bu rin po che daṅ | bud med rin po che
daṅ | khyim bdag (4) rin po che daṅ | dmar dpon rin po che ñid ni bdun pa yin no || ’di las
bu dpa’ ba | rtul phod pa | yan lag mchog gi gzugs daṅ ldan pa | pha rol gyi sde rab tu
’joms pa stoṅ tshaṅ ba yod par ’gyur ro || de rgya mtsho la thug pa’i sa chen po ma lus par
gnod par sdo ba (5) med ciṅ ’tshe ba med pa ’di ñid ’tshe ba med ciṅ mtshon gyis bda’ ba
med la chos daṅ mthun źiṅ sñoms pas legs par phag ste gnas par ’gyur ro || gal te skra daṅ
kha spu bregs te gos ṅur smrig dag bos nas yaṅ dag pa kho nar daṅ pas khyim nas khyim med
par rab tu byuṅ na (6) ni | de bźin gśegs pa dgra bcom pa yaṅ dag par rdzogs pa’i saṅs rgyas
’jig rten du rnam par grags pa’i sgra daṅ ldan par ’gyur ro źes luṅ bstan te | lha ’di
ni de’i sku gzugs lags so | rgyal po rgya cher yid dga’ nas smras pa | śes ldan dag de ni
śes kyis (7) ’di dri’o || ’og tu bris pa ’di ci yin | lha ’di ni khas len pa lags so ||
’di ni bslab pa’i gźi dag lags so || ’di ni ’jig rten gyi ’byuṅ ba daṅ ldog pa dag lags so
|| śes ldan dag de yaṅ śes kyis ’di dri’o || steṅ du bris pa ’di ci yin | lha ’di ni (107a1)
mṅon par spro bar bgyi ba lags so || rgyal po u tra ya nas rten ciṅ ’brel bar ’byuṅ ba’i
yan lag bcu gñis lugs su ’byuṅ ba daṅ | lugs las bzlog pa yaṅ bzlas pa yaṅ bzlas nas legs
par gzuṅ ba byas te | mtshan mo nam naṅs pa’i tshe don (2) thams cad daṅ las kyi mtha’
thams cad bag yaṅs su byas te ’dug nas skyil mo kruṅ bcas te lus draṅ por bsraṅ nas dran pa
phyogs par bźag ste | rten ciṅ ’brel par ’byuṅ ba’i yan lag bcu gñis lugs su ’byuṅ ba daṅ
| lugs las bzlog pa la rnam par lta (3) par byed de | ’di lta ste ’di yod pas ’di ’byuṅ
la | ’di skyes pa’i phyir ’di skye ba ste | ’di lta ste ma rig pa’i rkyen gyis ’du byed rnams
| ’du byed kyi rkyen gyis rnam par śes pa | rnam par śes pa’i rkyen gyis miṅ daṅ gzugs
| miṅ daṅ gzugs kyi rkyen gyis skye mched (4) drug | skye mched drug gi rkyen gyis reg pa
| reg pa’i rkyen gyis tshor ba | tshor ba’i rkyen gyis sred pa | sred pa’i rkyen gyis len
pa | len pa’i rkyen gyis srid pa | srid pa’i rkyen gyis skye ba | skye ba’i rkyen gyis rga
śi daṅ mya ṅan daṅ | smre sṅags ’don pa daṅ | sdug bsṅal (5) ba daṅ | yid mi bde ba daṅ
| ’khrug pa rnams ’byuṅ bar ’gyur te | de ltar na sdug bsṅal gyi phuṅ po chen po ’ba’ źig
po ’di ’byuṅ bar ’gyur ro || ’di lta ste ’di med pas ’di mi ’byuṅ la | ’di ma skyes pa’i phyir
’di mi skye ba ste | ’di lta ste ma rig pa ’gags pas ’du (6) byed rnams ’gag | ’du byed
rnams ’gags pas rnam par śes pa ’gag | rnam par śes pa ’gags pas miṅ daṅ gzugs ’gag | miṅ
daṅ gzugs ’gags pas skye mched drug ’gag | skye mched drug ’gags sa pas reg pa ’gag | reg
pa ’gags pas tshor ba (7) ’gag | tshor bar ’gags pas sred pa ’gag | sred pa ’gags pas len
pa ’gag | len pa ’gags pas srid pa ’gag | srid pa ’gags pas skye ba ’gag | skye ba ’gags
pas rga śi daṅ | mya ṅan daṅ smre sṅags ’don pa daṅ | sdug bsṅal ba daṅ | yid mi bde ba
(107b1) daṅ ’khrug pa rnams ’gag par ’gyur te | de ltar na sdug bsṅal gyi phuṅ po chen po
’ba’ źiṅ po ’di ’gag par ’gyur ro źes rnams par lta bar byed de | des rten ciṅ ’brel par ’byuṅ
ba’i yan lag bcu gñis lugs su ’byuṅ ba daṅ lus las bzlog pa la rnam par lta (2) ba na
’jig tshogs la lta ba’i ri’i rtse mo ñi śu mtho ba ye śes kyi rdo rjes bcom ste rgyun du
źugs pa’i ’bras bu mṅon sum du byas so || des bden pa mthoṅ nas tshigs su bcad pa smras pa
|

riṅ na bźugs pa’i saṅs rgyas kyis ||śes rab kyi mig rnam par sbyaṅs ||gaṅ (3) la de ’dra’i gsos
mṅa’ ba ||sman pa’i mchog la phyag ’tshal lo ||

des śes nas dad pa daṅ ldan pas rgyal po gzugs can sñiṅ po la phrin yig ’di skad ces śed mthun
dgyes pa khyod la brten nas bdag gis sems can dmyal ba daṅ | dud ’gro daṅ yi dgas (4) dag
nas ni rkaṅ pa phyuṅ | lha daṅ mi rnams kyi naṅ du bźag | ’khor ba ni mthar byas || khrag
daṅ mchi ma’i rgya mtsho ni bskams | rus pa’i ri dag las ni bsgral | ṅan soṅ gi sgo dag
ni bcad | mtho ris daṅ thar pa’i sgo dag ni phye | thog ma med pa’i dus nas bsags pa’i (5)
’jigs tshogs la lta ba’i ri’i rtse mo ñi śu mtho ba ye śes kyi rdo rjes bcom ste rgyun du
źugs pa’i ’bras bu ni mṅon sum du byas te | bdag dge sloṅ mthoṅ par ’dod kyis khyod kyis
dge sloṅ ’ga’ źig gtaṅ ba’i rigs so źes bris te spriṅ ṅo || rgyal po gzugs can (6) sñiṅ pos
phrin yig de bklags nas | bcom ldan ’das gal ba der soṅ ste phyin nas bcom ldan ’das kyi
źabs gñis la mgo bos phyag ’tshal te mtha’ gcig tu ’dug go | mtha’ gcig tu ’dug nas bcom
ldan ’das la rgyal po gzugs can sñiṅ pos ’di (7) skad ces gsol to | btsun pa rgyal po u tra
ya nas bden pa dag mthoṅ nas des bdag la phrin yig bskur te | dge sloṅ mthoṅ bar ’tshal
gyis dge sloṅ ’ga’ źig gtaṅ ba’i rigs so źes mchi na | de’i slad du ’di la ji ltar bsgrub
par bgyi || bcom ldan (108a1) ’das kyis dgoṅs pa | rgyal po u tra ya na ’khor daṅ bcas pa
daṅ groṅ khyer sgra sgrogs na gnas pa’i skye bo’i tshogs dge sloṅ gaṅ gis ’dul ba yin sñam
du dgoṅs nas | dge sloṅ kā t+yā ya na chen po’i gdul ba yin par gzigs nas | bcom ldan ’das
(2) kyis tshe daṅ ldan pa kā t+yā ya na chen po la bka’ stsal pa | kā t+yā ya na groṅ khyer
sgra sgrogs na rgyal po u tra ya na ’khor daṅ bcas pa daṅ | sgra sgrogs na gnas pa’i
skye bo’i tshogs la soms śig | tshe daṅ ldan pa kā t+yā ya na chen pos btsun pa bka’ bźin
’tshal źes bcom (3) ldan ’das las mñan nas | bcom ldan ’das kyi źabs gñis la mgo bos phyag
’tshal te bcom ldan ’das kyi spyan sṅa nas soṅ ṅo || de nas tshe daṅ ldan pa kā t+yā ya na
chen po de ñid kyi mtshan mo ’das nas sṅa dro śam thabs bgos ltuṅ bzed daṅ chos gos thogs
te rgyal po’i (4) khab tu bsod sñoms la źugs so || rgyal po’i khab tu bsod snoms brgyus
nas zas kyi bya ba byas te phyi ma’i zas kyi bsod sñoms las phyir log pas ji ltar loṅs spyad
pa’i gnas mal mkhos su phab ste | lhuṅ bzed daṅ chos gos thogs nas ’khor lṅa brgya daṅ
groṅ khyer (5) sgra sgrogs ga la ba der doṅ ṅo || rgyal po gzugs can sñiṅ pos kyaṅ rgyal po
u tra ya na la phrin yig śed mthun dgyes pa khyod kyi phyir bdag gis dge sloṅ ston pa daṅ
’dra ba ’di ’khor lṅa brgya daṅ btaṅ gis khyod kyis dpag tshad phyed daṅ gsum du lam mdzes
pa daṅ | groṅ (6) khyer mdzes par bya źiṅ bdag ñid dpuṅ gi tshogs yan lag bźi daṅ ldan
pas bsu bar bya ste | groṅ khyer gyi phyi rol du gtsug lag khaṅ lṅa brgya byed du gźug ciṅ
khri daṅ | khri’u daṅ | stan naṅ tshaṅs can daṅ | la ba daṅ sṅas daṅ | gor bu lṅa brgya yaṅ
sbyin par bya | (7) bsod sñoms lṅa brgya yaṅ sbyor du gźug par bya ste | des nas khyod
kyis bsod nams chen po ’thob par ’gyur ro źes bris te bskur ro || rgyal po u tra ya nas phrin
yig bklags nas dga’ ba daṅ | mchog tu dga’ ba skyes te des dpag tshad phyed daṅ gsum du
lam daṅ groṅ khyer (108b1) mdzes par byed du bcug nas bdag ñid dpuṅ gi tshogs yan lag bźi
ba daṅ | skye bo ’bum phrag du ma’i ’khor daṅ bcas pas bsu nas bkur sti chen pos groṅ khyer
sgra sgrogs su ’jug tu bcug ciṅ | groṅ khyer gyi phyi rol du gtsug lag khaṅ lṅa brgya
yaṅ byed du bcug | khri (2) daṅ khri’u daṅ stan naṅ tshaṅs can daṅ | la ba daṅ sṅas daṅ gor
bu lṅa brgya yaṅ ’bul du bcug | bsod sñoms lṅa brgya yaṅ sbyor du bcug ste | sa phyogs go
skabs yaṅs par stan śom du bcug go | tshe daṅ ldan pa kā t+yā ya na chen po dge sloṅ gi
dge ’dun gyi goṅ du stan bśams (3) pa ñid la ’dug go | srog chags ’bum phrag du ma dag kyaṅ
kha cig ni ltad mo skyes pa na | kha cig ni sṅon gyi dge ba’i rtsa ba dag gis bskul ba na
der ’dus par gyur to || de nas tshe daṅ ldan pa kāt+yā ya na chen pos ’khor de’i bsam pa
daṅ | bag la ñal daṅ | khams (4) daṅ | raṅ bźin khoṅ du chud nas srog chags ’bum phrag du
ma dag gis gaṅ thos nas khyad par chen po rtogs par gyur pa de lta bu’i chos bstan pa byas
te | kha cig gis ni rgyun du źugs pa’i ’bras bu mṅon sum du byas | kha cig gis ni lan gcig
phyir ’oṅ ba’i ’bras (5) bu mṅon sum du byas | kha cig gis ni phyir mi ’oṅ ba’i ’bras bu
mṅon sum du byas | kha cig gis ni rab tu byuṅ ste ñon moṅs pa thams cad spaṅs pas dgra bcom
pa ñid mṅon sum du byas so || kha cig gis ni ñan thos kyi byaṅ chub tu sems bskyed | kha
cig gis ni (6) raṅ byaṅ chub tu sems bskyed | kha cig gis ni bla na mad pa yaṅ dag par
rdzogs pa’i byaṅ chub tu sems bskyed do || ’khor phal cher ni saṅs rgyas la gźol ba daṅ |
chos la ’bab pa daṅ | dge ’dun la bab par bkod do || groṅ khyer sgra sgrogs na khyim bdag
rgyal daṅ | (7) skar rgyal źes bya ba gñis śig ’khod pa de gñis tshe daṅ ldan pa kā t+yā ya
na chen po ga la ba der doṅ ste phyin nas tshe daṅ ldan pa kā t+yā ya na chen po’i rkaṅ
pa gñis la mgo bos phyag ’tshal te mtha’ gcig tu ’khod do || mtha’ gcig tu ’khod nas khyim
bdag rgyal daṅ | skar (109a1) rgyal gñis kyis tshe daṅ ldan pa kā t+yā ya na chen po la ’di
skad ces smras so || ’phags pa kā t+yā ya na chen po bdag cag gñis legs par gsuṅs pa’i
chos ’dul ba la rab tu ’byuṅ ba daṅ rdzogs par bsñen pa’i dge sloṅ gi dṅos po daṅ | bdag cag
(2) gñis kyis ’phags pa kā t+yā ya na chen po’i druṅ du tshaṅs par spyod pa spyad pa ’thob
bam | tshe daṅ ldan pa kā t+yā ya na chen pos de gñis rab tu phyuṅ rdzogs par bsñen par
byas te gdams ṅag daṅ rjes su bstan pa byin nas de gñis kyis spro ba daṅ | ’bad pa daṅ |
brtsal ba (3) byas pas goṅ nas goṅ du yid la byed pa’i khyad par thob nas ’khor ba’i ’khor
lo cha lṅa pa g-yo ba daṅ mi g-yo ba ’di ñid rig ste ’du byed kyi rnam pa thams cad ñams
pa daṅ | ltuṅ ba daṅ rnam par ’thor ba daṅ rnam par ’jig pa’i chos ñid kyis zil gyis mnan
nas ñon moṅs pa (4) thams cad spaṅs pas rigs kyi bu dag gaṅ gi phyir skra daṅ kha spu bregs
te goṅ ṅur smrig dag bgos nas yaṅ dag pa kho nar daṅ pas khyim nas khyim med par rab tu
’byuṅ bar byed pa tshaṅs par spyod pa’i mtha’ bla na med pa de tshe de ñid la raṅ gi mṅon
par śes pas mṅon sum du byas (5) te bsgrubs nas bdag gi skye ba zad do | tshaṅs par spyod
pa spyad do || bya ba byas so || srid pa ’di las gźan mi śes so źes go bar byed ciṅ | dgra
bcom pa khams gsum pa las ’dod chags daṅ bral ba | boṅ ba daṅ gser du mñam pa | nam mkha’
daṅ lag (6) mthil du mtshuṅs pa’i sems can ldan pa | tsan dan bźag pa lta bu rig pas sgo
ṅa’i spubs dral bar gyur ciṅ | rig pa daṅ mṅon par śes pa daṅ | so so yaṅ dag par rig pa
thob pa | srid pa daṅ | ’dod pa’i rñed pa daṅ | bkur sti la rgyab gyis phyogs pa daṅ | dbaṅ
(7) po daṅ | ñe dbaṅ daṅ bcas pa’i lha rnams kyis mchod par bya ba daṅ | rjed par bya ba
daṅ | mṅon du smra bar bya bar gyur to || de gñis kyis ’bar ba daṅ | gsal ba daṅ | char ’bab
pa daṅ | glog ’byin pa’i cho ’phrul dag byas nas phuṅ po’i lhag ma med pa’i mya ṅan (109b1)
las ’das pa’i dbyiṅs su yoṅs su mya ṅan las ’das so || de gñis kyi ñe du dag gis lus
la lus kyi mchod pa byas nas mchod rten gñis byed du bcug ste gcig ni rgyal gyi’o || cig
śos ni skar rgyal gyi’o || rgyal po u tra ya na ñin re ñin re źig tshe daṅ ldan pa (2) kā
t+yā ya na chen po’i druṅ du soṅ nas chos mñan te btsun mo’i ’khor la ’phags pa kā t+ya ya
na chen po chos dṅar ba dṅar ba ston par byed de | sbraṅ bu sbraṅ rtsi ’byin pa bźin no źes
rjod par byed do || de dag gis smras pa | lha saṅs rgyas ’byuṅ ba ni ’bras bu daṅ bcas
pa (3) lags so || ji ltar gaṅ gi slad du khyod chos gsan pas so || gal te de lta na khyed
cag kyaṅ ci’i phyir chos mi ñan | lha bdag cag ni ṅo tsha daṅ ldan pa lags pas ji ltar der
mchis te chos mñan par bgyi | gal te ’phags pa kā t+yā ya na chen po ’di ñid du mchis (4)
te chos ston par bgyid na de lta na bdag cag kyaṅ chos ñan to || rgyal po u tra ya na tshe
daṅ ldan pa kā t+yā ya na chen po la smras pa | ’phags pa btsun mo’i ’khor chos ñan par
’tshal lo || des smras pa | rgyal po chen po dge sloṅ dag ni btsun mo’i ’khor gyi (5) naṅ
du źugs śiṅ chos mi ston to || bcom ldan ’das kyis btsun mo’i ’khor gyi naṅ du ’jug pa bkag
go | ’phags pa ’o na su źig btsun mo’i ’khor la chos ston par bgyid || rgyal po chen po
dge sloṅ ma’o || rgyal po u tra ya nas rgyal po gzugs can sñiṅ po (6) la phrin yig ’di skad
ces śed mthun dgyes pa bdag gi btsun mo’i ’khor chos ñan par ’tshal na de’i slad du dge
sloṅ ma ’ga’ źiṅ gtaṅ ba’i rigs so źes bris te bskur ro || rgyal po gzugs can sñiṅ pos phrin
yig de bklags nas bcom ldan ’das ga (7) la ba der soṅ ste phyin nas bcom ldan ’das kyi
źabs gñis la mgo bos phyag ’tshal te mtha’ gcig tu ’dug go | mtha’ gcig tu ’dug nas bcom ldan
’das la rgyal po gzugs can sñiṅ pos ’di skad ces gsol to || btsun pa rgyal po u tra ya
nas (110a1) phrin yig spriṅ ste btsun mo’i ’khor chos ñan par ’tshal gyis de’i slad du dge
sloṅ ma ’ga’ źiṅ gtaṅ ba’i rigs so źes mchi na de’i slad du ’di la ji ltar bsgrub par bgyi
|| bcom ldan ’das kyis dgoṅs pa | rgyal po u tra ya na’i btsun mo’i ’khor gyi (2) bud med
daṅ groṅ khyer sgra sgrogs na na gnas pa’i bud med rnams dge sloṅ ma gaṅ gis gdul ba yin
sñam du dgoṅs nas | dge sloṅ ma ri ma’i gdul ba yin par gzigs nas de nas bcom ldan ’das
kyis dge sloṅ ma ri ma la bka’ stsal pa | ri ma groṅ khyer sgra sgrogs na rgyal po (3) u tra
ya na’i btsun mo’i ’khor gyi bud med daṅ | sgra sgrogs na gnas pa’i bud med rnams la soms
śig | dge sloṅ ma ri mas btsun pa bka’ bźin ’tshal źes bcom ldan ’das las mñan nas bcom
ldan ’das kyi źabs gñis la mgo bos phyag ’tshal te bcom ldan (4) ’das kyi spyan sṅa nas soṅ
ṅo || de nas dge sloṅ ma ri ma de ñid kyi mtshan mo ’das nas sṅa dro śam thabs bgos lhuṅ
bzed daṅ chos gos thogs te rgyal po’i khab tu bsod sñoms la źugs so || rgyal po’i khab tu
bsod sñoms brgyus nas zas kyi bya ba byas te phyi ma’i zas kyi (5) bsod sñoms las phyir
log pas ji ltar loṅs spyad pa’i gnas mal mkhos su phab ste | lhuṅ bzed daṅ chos gos thogs
nas ’khor lṅa brgya daṅ groṅ khyer sgra sgrogs ga la ba der soṅ ṅo || rgyal po gzugs can sñiṅ
pos kyaṅ rgyal po u tra ya na la phrin yig ’di skad ces (6) śed mthun dgyes pa khyod kyi
phyir bdag gis ñan thos ma chen mo ston pas bsṅags pa ’di ’khor lṅa brgya daṅ gtaṅ gis
khyod kyis kyaṅ dpag tshad phyed daṅ gsum du lam daṅ groṅ khyer mdzes par bya źiṅ bdag ñid
dpuṅ gi tshogs yan lag bźi daṅ ldan pas bsu bar bya ste | (7) groṅ khyer gyi naṅ du dbyar
khaṅ lṅa brgya yaṅ byed du gźug par bya | khri daṅ khri’u daṅ | stan naṅ tshaṅs can daṅ |
la ba daṅ sṅas daṅ | gor bu lṅa brgya yaṅ ’bul bar bya | bsod sñoms lṅa brgya yaṅ sbyor du
gźug par bya ste | des na khyod kyis bsod nams chen po ’thob (110b1) par ’gyur ro źes bris
te bskur ro || rgyal po u tra ya nas phrin yig de bklags nas dga’ ba daṅ mchog tu dga’
ba skyes te | des dpag tshad phyed daṅ gsum du lam daṅ groṅ khyer mdzes par byed du bcug nas
bdag ñid dpuṅ gi tshogs yan lag bźi pa daṅ | skye bo ’bum (2) phrag du ma’i ’khor daṅ bcas
pas bsu nas bkur sti chen pos groṅ khyer du ’jug tu bcug ciṅ | groṅ khyer gyi naṅ du dbyar
khaṅ lṅa brgya byed du bcug ste | khri daṅ khri’u daṅ | stan naṅ tshaṅs can daṅ la ba
daṅ sṅas daṅ gor bu lṅa brgya yaṅ ’bul du bcug | bsod sñoms lṅa brgya (3) yaṅ sbyor du bcug
go | dge sloṅ ma rim ñin re źiṅ rgyal po u tra ya na’i btsun mo’i ’khor daṅ | groṅ khyer
sgra sgrogs na gnas pa’i bud med rnams kyi naṅ du źugs te chos ston par byed do || rgyal
po u tra ya na ni pi baṅ mkhas pa yin la | btsun mo zla ’od ni gar mkhas pa yin (4) pas ji
tsam du dus gźan źig na rgyal po u tra ya nas pi baṅ spriṅs te btsun mo zla ’od gar byed
do | des de gar byed pa na chud źa ba’i mtshan ma mthoṅ nas des de la mgo ’jug tu brtags
te bsams na źag bdun ’das na ’di dus byed par ’gyur ro sñam nas de’i lag nas pi (5) baṅ śor
te sa la lhuṅ ba daṅ | btsun mo zla ’od kyis smras pa | lha bdag gis gar ma legs sam ci
noṅs | zla ’od kyis gar ma legs pa ma yin te | ’di ltar ṅas khyod gar byed pa na chud za ba’i
mtshan ma mthoṅ pas ñi ma bdun pa la khyod dus byed par ’gyur ro | (6) btsun mo zla ’od
kyis rgyal po’i rkaṅ pa gñis la gtugs te smras pa | lha gal te de lta na bdag gis lha la
bsñen bkur ni bgyis lags na | gal te lhas gnaṅ na bdag rab tu ’byuṅ ṅo || rgyal pos smras
pa | zla ’od dus yin gyis gnaṅ ṅo | gal te khyod rab tu (7) byuṅ nas ñon moṅs thams cad spaṅs
pas dgra bcom pa ñid mṅon sum du byed na ni de ñid khyod kyi sdug bsṅal gyi mtha’ yin
no || gal te kun tu sbyor ba lhag ma daṅ bcas pas dus byas te lha rnams kyi naṅ du skyes
par gyur na ni khyod ltar gyur pas ṅa la blta bar bya’o || (111a1) des smras pa | lha bka’
bźin ’tshal || rgyal po u tra ya nas btsun mo zla ’od dge sloṅ ma ri ma la gtad de smras
pa | ’phags ma btsun mo zla ’od legs par gsuṅs pa’i chos ’dul ba la rab tu ’byuṅ ba daṅ rdzogs
par bsñen pa dge sloṅ ma’i (2) dṅos po ’tshal gyis de’i slad du ’phags mas ’di rab tu
’byuṅ ba daṅ | rdzogs par bsñen par mdzad pa’i rigs so || dge sloṅ ma ri mas smras pa | de
ltar bgyi’o źes des de rab tu phyuṅ źiṅ rdzogs par bsñen par byas so || dge sloṅ ma ri mas
bsams pas | de la (3) ’chi ba’i ’du śes sgoms śig ces gdams ṅag byin no || btsun mo zla
’od kyis ’chi ba’i ’du śes bsgom par brtsams nas de ñi ma bdun pa la dus la bab nas rgyal
chen bźi’i ris kyi lha rnams kyi naṅ du skyes so || lha’i bu’am lha’i bu mo’i chos ñid ni
skyes nas riṅ po (4) ma lon pa la sems gsum skye ste | gaṅ nas śi ’phos pa daṅ | gaṅ du skyes
pa daṅ | las gaṅ gis skyes pa’o || lha bu mo zla ’od kyis bsams pa | bdag gaṅ nas śi
’phos sñam na | mi rnams kyi naṅ nas śi ’phos pa daṅ | gaṅ du skyes sñam na rgyal chen bźi
(5) pa’i naṅ du skyes pa daṅ | las gaṅ gis skyes sñam na bcom ldan ’das kyi bstan pa la tshaṅs
par spyod pa spyad pa ñid kyis skyes par mthoṅ ṅo || de nas lha’i bu mo zla ’od ’di
sñam du sems te | gaṅ gi phyir bdag yoṅs su gnas pa bsten te bcom ldan ’das la blta ba (6)
daṅ | bsñen bkur bya ba’i phyir ñe bar ’gro ba ni bdag gi tshul daṅ mthun pa ma yin gyis
bdag yoṅs su gnas pa ma bsten pa kho nar bcom ldan ’das la blta ba daṅ | bsñen bkur bya ba’i
phyir ñe bar ’gro’o sñam mo || de nas lha’i bu mo zla ’od rna cha gdub ’khor g-yo (7) źiṅ
dri ma med pa thogs te do śal daṅ se mo dos brgyan pa’i lus kyis lha’i ut+pala daṅ | pad
ma daṅ | ku mu da daṅ | pad ma dkar po dag gis thu ba bkaṅ ste kha dog śin tu ’das pas mtshan
mo la bab pa daṅ | bcom ldan ’das ga la ba der soṅ ste phyin nas bcom (111b1) ldan ’das
la me tog dag gis mṅon par gtor te bcom ldan ’das kyi źabs gñis la mgo bos phyag ’tshal
nas mtha’ gcig tu ’dug pa daṅ | ’di ltar lha’i bu mo zla ’od kyi kha dog gi mthus ’od ma’i
tshal ka lan dka’i gnas thams cad snaṅ ba chen pos khyab par (2) gyur to || de nas bcom
ldan ’das kyis lha’i bu mo zla ’od kyi bsam pa daṅ bag la ñal daṅ | khams daṅ | raṅ bźin
thugs su chud nas gaṅ thos nas lha’i bu mo zla ’od kyis stan de ñid la ’dug bźin du ’jig tshogs
la lta ba’i ri’i rtse mo ñi śu mtho ba ye śes kyi rdo rjes (3) bcom ste rgyun du źugs
pa’i ’bras bu mṅon sum du byas pa de lta bur ’phags pa’i bden pa bźi yaṅ dag par so sor
rtogs par byed pa’i chos bstan pa mdzad do || des bden pa mthoṅ nas btsun pa bcom ldan ’das
kyis bdag la gaṅ mdzad pa ’di lta bu ni bdag la (4) phas kyaṅ ma bgyis | mas kyaṅ ma bgyis
|| rgyal pos kyaṅ ma bgyis | lha rnams kyis kyaṅ ma bgyis | sṅon gyi pha mes dag gis kyaṅ
ma bgyis | dge sbyoṅ daṅ bram ze dag gis kyaṅ ma bgyis | byams pa daṅ mdza’ bśes daṅ rtsa
lag gi tshogs kyis kyaṅ ma bgyis (5) te | khrag daṅ mchi ma’i rgya mtsho ni bskams | rus
pa’i ri dag las ni bsgral | ṅan soṅ gi sgo dag ni bkum | mtho ris daṅ thar pa’i sgo dag
ni phye | sems can dmyal ba daṅ | dud ’gro daṅ | yi dgas dag nas ni rkaṅ pa phyuṅ | lha daṅ
mi rnams kyi naṅ du ni bźag (6) go źes lan gsum du ched du brjod pa chen du brjod do | yaṅ
smras pa |

khyod mthus rab drag ñes pa maṅ ldan pa’i || ṅan soṅ śul bkag bsod nams rab ldan pa’i ||mtho
ris ’gro ba phye źiṅ bdag gis ni || mya ṅan ’das pa’i śul yaṅ thob par gyur ||

śin (7) tu rnam dag khyod brten bdag gis ni || de riṅ skyon bral daṅ pa’i mig thob ciṅ ||go
’phaṅ źi ba ’phags pa dgyes thob ste || sdug bsṅal rgya mtsho’i pha rol rgal bar gyur ||

’gro ba lha min mi daṅ lhas mchod pa || skye daṅ rga daṅ na ’chi bral ba po ||srid pa stoṅ du
(112a1) mthoṅ ba rab dkon pa || thub pa de riṅ khyod mthoṅ ’bras bu mchis ||

de nas gdud byas do śal rab ’phyaṅs bas || źabs la phyag ’tshal raṅs pa skyes gyur na ||dgra
thul g-yas nas yoṅs su bskor byas te || lha yi ’jig rten mṅon phyogs mkha’ (2) la soṅ ||

de nas lha’i bu mo zla ’od tshoṅ pa khe spogs rñed pa lta bu daṅ | źiṅ pa lo tog ’byor pa lta
bu daṅ | dpa’ bo g-yul las rnam par rgyal ba lta bu daṅ | nad pa nad thams cad las yoṅs
su thar ba lta bur gyur te cha lugs gaṅ gis bcom ldan ’das kyi spyan sṅar (3) ’oṅs pa’i chu
lugs pa de ñid kyis raṅ gi gnas su soṅ ṅo | de ’di sñam du sems te | bdag gis rgyal po u
tra ya na la khas blaṅs pas da de blta ba’i dus yin no sñam nas | de nas lha’i bu mo zla
’od rgyal po u tra ya na ga la ba der soṅ ṅo || de’i tshe na rgyal po u tra ya na (4) gcig
pu steṅ gi khaṅ bzaṅs kyi gźir gtogs pa na ñal źiṅ ’dug nas des de snaṅ ba rgya chen pos
khyab par byas te se gol gyi sgras bslaṅ ba daṅ | de gñid kyis non pa’i mig daṅ rnam par śes
pa mi gsal bas smras pa | khyod su | des smras pa | bdag zla ’od do || rgyal (5) pos smras
| tshur śog dga’ mgur spyad par bya’o || des smras pa lha bdag śi źiṅ dus la bab nas rgyal
chen bźi’i ris kyi lha rnams kyi naṅ du skyes te | gal te bdag daṅ lhan cig mjal bźed
na bcom ldan ’das kyi spyan sṅar rab tu byuṅ źig daṅ | gal te tshe ’di ñid la ñon (6) moṅs
pa thams cad spaṅs pas dgra bcom pa ñid mṅon sum du mdzad na ni de ñid khyod kyi sdug bsṅal
gyi mtha’ lags so || gal te kun du sbyor ba lhag ma daṅ bcas pas dus bgyis te rgyal chen
bźi’i ris kyi lha rnams kyi naṅ du skyes par gyur na ni der khyod bdag daṅ (7) mjal bar
’gyur ro źes smras te | de ñid du mi snaṅ bar gyur to || || ’dul ba rnam par ’byed pa | bam
po bdun bcu rtsa gcig pa | rgyal po u tra ya nas mtshan thog thag tu rab tu ’byuṅ ba rjes
su bsams nas naṅ par sṅar laṅs te blon po rnams la smras (112b1) pa | śes ldan dag btsun
mo zla ’od ga la ’dug ltos śig | de dag gis smras pa | lha dus la bab bo | rgyal po u tra
ya nas bsams pa | gaṅ gi phyir bdag la lha mos bskul nas bdag khyim pa khyim gyi naṅ na
gnas śiṅ sogs ’jog gi loṅs spyod daṅ ’dod pa la (2) yoṅs su spyod pa ni bdag gi tshul daṅ
mthun pa ma yin gyis | bdag gis gźon nu gtsug pud can rgyal srid la dbaṅ bskur te bdag skra
daṅ kha spu bregs nas gos ṅur smrig dag bgos te | yaṅ dag pa kho nar dad pas khyim nas khyim
med par rab tu ’byuṅ ṅo sñam nas | des (3) blon po’i mchog he ru ka daṅ | b+hi ru ka
gñis mṅag pas bos te smras pa | śes ldan gñis bu gźon nu gtsug pud can ṅa la ci ’dra ba de
kho na bźin du khyed gñis la yaṅ de ’dra ba yin gyis khyed gñis kyis de gnod pa las bzlog
par bya źiṅ phan pa la ṅes par sbyar bar (4) gyis śig | ṅa ni legs par gsuṅs pa’i chos ’dul
ba la rab tu ’byuṅ ṅo || de gñis kyis thos nas mchi mas brnaṅs te ’khod do || rgyal pos
gźon nu gtsug pud can la smras pa | bu khyod ji lta ṅa’i tshig mñan pa dad bya bar sems pa
de bźin du | khyod kyis (5) blon po’i mchog he ru ka daṅ b+hi ru ka ’di gñis kyi tshig mñan
pa daṅ bya bar som śig | ṅa ni legs par gsuṅs pa’i chos ’dul ba la rab tu ’byuṅ ṅo ||
des kyaṅ thos nas mchi mas brnaṅs te ’dug go | de nas rgyal po u tra ya nas groṅ khyer sgra
sgrogs su dril bsgrag (6) pa byed du bcug ste | groṅ khyer sgra sgrogs na gnas pa dag daṅ
| pho braṅ ’khor gyi mi dag daṅ | yul tha dad pa nas lhags pa’i skye bo’i tshogs rnams la
śes ldan dag ñon cig | ṅa ni skra daṅ kha spu bregs te gos ṅur smrig dag bgos nas yaṅ dag
pa kho nar dad pas khyim (7) nas khyim med pa rab tu ’byuṅ gis ṅas rgyal srid byed du bcug
pa na gaṅ la gnod pa cuṅ zad ci byas pa de bzod par gyis śig ces bsgo’o || groṅ khyer sgra
sgrogs na gnas pa rnams daṅ | pho braṅ ’khor gyi mi rnams daṅ | yul tha dad pa nas lhags
pa’i skye bo’i (113a1) tshogs rnams rgyal po la rjes su chags pa yin pas de dag gis thos
nas thams cad mchi mas brnaṅs te ’khod do || de nas rgyal po u tra ya nas gźon nu gtsug
pud can rgyal srid la bźag nas rtsa lag gi skye bo rnams la bzod pa gsol te | dag (2) sbyoṅ
daṅ | bram ze daṅ | bkren pa daṅ | sdug phoṅs pa rnams la sbyin pa dag byin | bsod nams
dag byas te mi bsñen bkur ba cig daṅ | rgyal po’i khab logs su phyogs te ’phags so || de nas
rgyal po gtsug pud can btsun mo’i ’khor daṅ | gźon nu daṅ | blon (3) po daṅ | pho braṅ
’khor gyi mi daṅ bcas pa daṅ | gźan yaṅ yul tha dad pa nas lhags pa’i skye bo’i tshogs rnams
phyi bźin phyi bźin du ’braṅ ste | srog chags ’bum phrag du ma dag gis bskyal bźin du groṅ
khyer sgra sgrogs nas phyir byuṅ ste | skyed mos tshal śiṅ (4) ljon pa’i tshal sna tshogs
kyis brgyan pa | me tog daṅ ’bras bu daṅ | chu rgyun sna tshogs daṅ ldan pa | ṅaṅ pa daṅ
| khruṅ khruṅ daṅ | rma bya daṅ | ne tso daṅ | ri skegs daṅ | khu byug daṅ | śaṅ śaṅ te’u
sgra ’byin pa źig tu yud tsam źig bsdad nas groṅ khyer sgra (5) sgrogs logs su rnam par
bltas te rgyal po gtsud pud can la smras pa | bu ṅas chos kyi rgyal srid byed du bcug pas
de’i phyir srog chags ’bum phrag ’di sñed ṅa’i phyi bźin du ’braṅ bar gyur gyis | khyod kyis
kyaṅ chos kyis rgyal srid byed du gźug par bya’o || skye bo’i (6) tshogs de la yaṅ bag
phab ste smras pa | śes ldan dag ṅas khyed kyi rgyal por ’di bskos kyis phyir deṅ la bde
bar sgrubs śig ces smras te soṅ ṅo | rgyal po gtsug pud can btsun mo’i ’khor daṅ | gźon nu
daṅ | blon po daṅ pho braṅ ’khor gyi mi daṅ bcas pa daṅ (7) yul tha dad pa nas lhags pa’i
skye bo’i tshogs rnams mchi mas dkrugs pa’i mig gis yud tsam yud tsam phyi bźin rtog ciṅ
groṅ khyer sgra sgrogs su phyir log go || de nas rgyal po u tra ya na mthar gyis groṅ khyer
rgyal po’i khab tu phyin nas des skyed mos tshal du bsdad (113b1) de | mi de la smras pa
| kwa’i naṅ rje rgyal po gzugs can sñiṅ po’i gan du soṅ la rgyal po u tra ya na skyed mos
tshal na sdod do źes sbran to || mi de soṅ ste rgyal po gzugs can sñiṅ po la lha rgyal po
la lha rgyal po u tra ya na skyed mos tshal na sdod do źes sbran to || des thos nas ’phral
kho (2) na la laṅs te źo śas ’tsho ba rnams la smras pa | śes ldan dag rgyal po de dpuṅ
chen po daṅ ldan pa yin na des ma sbran pa kho nar ’oṅs par khyed cag su kyaṅ ma śes so ||
des smras pa | lha de la dpuṅ ga la mchis te dpon g-yog gñis su źig mchis so || rgyal po
(3) gzugs can sñiṅ pos bsams pa | gaṅ gi phyir bdag gis rgyal po rgyal rigs spyi bor dbaṅ
bskur ba bgyis na de bźin du groṅ khyer du gźug pa ni bdag gi tshul daṅ mthun pa ma yin gyis
| bdag gis bkur sti chen pos ’jug tu gźug go sñam du rig nas | lam (4) mdzes pa daṅ groṅ
khyer mdzes par byed du bcug nas dpuṅ gi tshogs yan lag bźi pas bsu’o || de nas gña’ ba
sbrad de glaṅ po che’i rgyab tu źon nas groṅ khyer rgyal po’i khab tu bcug ste | spos sna
tshogs daṅ sbyar ba’i chus khrus byed du bcug nas rgyal po la ’os (5) pa’i gos dag daṅ | spos
daṅ | phreṅ ba rgyu daṅ | byug pa sna tshogs dag gis legs par brgyan nas zan byin te lam
gyis dub pa’i ṅal bsos nas smras pa | śed mthun dgyes pas rgyal srid rgyas pa daṅ | btsun
mo’i ’khor daṅ | gźon nu daṅ | blon po daṅ (6) pho braṅ ’khor gyi mi rnams spaṅs te ’dir
ci la byon | sa gźan gyi rgyal po ’ga’ źig gis yul ’khor gźom par bgyis pa’am | gźon nu
rgyal srid la mṅon par dga’ ba blon po skyon chags pas bslus pa ’ga’ źig gis brtul ba’am gcig
tu ma gyur tam | (7) des smras pa | śed mthun dgyes pa de ltar ma gyur te | bdag legs
par gsuṅs pa’i chos ’dul ba la rab tu ’byuṅ ba daṅ rdzogs par bsñen pa dge sloṅ gi dṅos po
’tshal lo || rgyal po gzugs can sñiṅ pos thos nas yid dga’ źiṅ dga’ ste | ro stod (114a1)
bsraṅ nas lag pa g-yas pa brkyaṅ ste | kye ma saṅs rgyas | kye ma chos | kye ma dge ’dun
| kye ma chos kyi legs par gsuṅs pa ñid ’di ltar skyes bu gtso bo ’di lta bu dag gis rgyal
srid rgyas pa daṅ | btsun mo’i ’khor rgyas pa daṅ | mdza’ bśes daṅ | (2) rtsa lag gi tshogs
rgya chen po daṅ | mdzod daṅ | baṅ ba daṅ | khyim rgya chen po dag spaṅs te legs par gsuṅs
pa’i chos ’dul ba la rab tu ’byuṅ ba daṅ rdzogs par bsñen pa dge sloṅ gi dṅos po ’dod
pa ṅo mtshar che’o źes lan gsum ched du brjod pa ched du brjod pa smras nas rgyal (3) bo u
tra ya na khrid de bcom ldan ’das ga la ba der soṅ ṅo | de’i tshe na bcom ldan ’das ’khor
’bum phrag du ma’i goṅ na bźugs śiṅ chos ston par mdzad do || bcom ldan ’das kyis ma ga d+hāra
byuṅ ba’i rgyal po bzo sbyaṅs gzugs can sñiṅ po thag riṅ po kho na nas (4) gzigs so
|| gzigs nas kyaṅ dge sloṅ rnams la bka’ stsal pa | dge sloṅ dag ’di ni rgyal po gzugs can
sñiṅ po yin te | de skyes daṅ bcas pas ṅa’i gan du ’oṅ ṅo || de bźin gśegs pa’i skyes ni
’di lta ste | gdul ba’i skyes lta bu gźan med do źes bka’ stsal (5) nas caṅ mi gsuṅ bar bźugs
so || rgyal po gzugs can sñiṅ pos bcom ldan ’das kyi źabs gñis la mgo bos phyag ’tshal
te mtha’ gcig tu ’dug go | mtha’ gcig tu ’dug nas bcom ldan ’das la rgyal po gzugs can sñiṅ
pos ’di skad ces gsol to || btsun (6) pa rgyal po u tra ya na ’di legs par gsuṅs pa’i chos
’dul ba la rab tu ’byuṅ ba daṅ rdzogs par bsñen pa dge sloṅ gi dṅos po ’tshal na bcom
ldan ’das kyis thugs brtse ba’i slad du ’di rab tu dbyuṅ du gsol | rdzogs par bsñen par mdzad
du gsol || bcom ldan (7) ’das kyis de la dge sloṅ tshur śog ces pas rab tu phyuṅ źiṅ |
dge sloṅ tshur śog tshaṅs par spyad pa spyod ci gces bka’ stsal pa daṅ | de bcom ldan ’das
kyi bka’i mjug kho nar skra byi ba daṅ | snam sbyar gyon par gyur te | skra daṅ kha spu
źag bdun skyes ba tsam daṅ | (114b1) lag pa lhuṅ bzed daṅ | bya ma bum gyis ’brel pa daṅ |
dge sloṅ rdzogs par bsñen nas lo brgya lon pa’i spyod lam lta bur gnas par gyur to || yaṅ
smras pa | de bźin gśegs pas tshur śog bka’ stsal pas | skra byi snam sbyar gyon pa’i lus
ldan źiṅ || mod (2) la dbaṅ po rab źir gnas gyur te || saṅs rgyas dgoṅs pas lus gzugs bkab
par gyur || de nas tshe daṅ ldan pa u tra ya na sṅa dro śam thabs bgos lhuṅ bzed daṅ chos
gos thogs te | rgyal po’i khab tu bsod sñoms la źugs so || de skye bo phal po che’i tshogs
(3) kyis mthoṅ nas groṅ khyer rgyal po’i khab thams cad du bcom ldan ’das kyis rgyal po
u tra ya na rab tu phyuṅ rdzogs par bsñen par mdzad nas de bsod sñoms la rgyal po’i khab
tu źugs so źes de lta bu’i sgra sgrogs par gyur to || de skad thos nas srog chags ’bum phrag
du (4) ma dag ’dus par gyur ciṅ | khyim gyi naṅ na gnas pa’i bud med dag kyaṅ skar khuṅ
daṅ | skar khuṅ dra ba can daṅ | lan kan dag gi druṅ du ’khod de lta bar byed do || rgyal
po gzugs can sñiṅ po la blon po rnams kyis smras pa | lha rgyal po u tra ya na rgyal po’i
khab tu (5) bsod sñoms la źugs te srog chags ’bum phrag du ma dag gis bskor ciṅ mchis so
|| rgyal po gzugs can sñiṅ pos de thos nas dge sloṅ u tra ya na ga la ba der soṅ ste phyin
nas dge sloṅ u tra ya na la tshigs su bcad pa ’di skad ces smras so ||

mi dbaṅ groṅ khyer stoṅ daṅ (6) ni || sgra sgrogs kyaṅ ni spyad byas nas ||bor ba’i bsod sñoms
tshol byed pa || ji lta yoṅs su mi gduṅ ṅam ||

gser daṅ de bźin dṅul gyi snod || sraṅ tshad brgya pa sbyaṅ byas nas ||sa yi lhuṅ bzed spyod
byed pa || ji lta yoṅs su mi gduṅ ṅam ||

sā lu’i ’bras chan (7) gtsaṅ ma dag || śa yis brlan pas spyad byas nas ||zan dron kheṅs pa spyod
byed pa || ji lta yoṅs su mi gduṅ ṅam ||

srin bal ras bal zar ma daṅ || ko tam ka śi’i gos spaṅs nas ||phyag dar khrod dag srel byed
pa || ji lta yoṅs su mi gduṅ ṅam ||

(115a1) rluṅ med sgo gtan bsdams pa yi || khaṅ pa brtsegs par khyod ñal nas ||śiṅ ljon druṅ
du gnas gyur pa || ji lta yoṅs su mi gduṅ ṅam ||

’jam źiṅ ras bal ’dra ba yi || mal khri dag la khyod ñal nas ||rtswa yi stan la ñal gyur pa
|| ji lta yoṅs (2) su mi gduṅ ṅam ||

btsun mo mtshuṅs pa yid ’oṅ ba || gus par ñal ciṅ sñan smras pa ||du ma khyod kyis rnam spaṅs
pa || ji lta yoṅs su mi gduṅ ṅam ||

glaṅ chen gña’ daṅ śiṅ rta daṅ || rta yi bźon pas khyod soṅ nas ||rkaṅ pas sa la rgyu byed pa
|| ji lta yoṅs su mi (3) gduṅ ṅam ||

nor maṅ ldan pa’i mdzod daṅ ni || khaṅ pa dag kyaṅ rnam spaṅs te ||ci yaṅ med pa thob gyur pa
|| ji lta yoṅs su mi gduṅ ṅam ||

u tra ya nas smras pa |

rgyal po gal te gdul dka’ ba || gźan gyi zas kyis ’tsho byed na ||ma grub pas ni de ’dul te
|| (4) gña’ śiṅ ba laṅ ’dul ba bźin ||

rgyal po gzugs can sñiṅ pos smras pa || rgyal po khyod yid mi bde’am ||ci phyir dman pa bźin
du smra || rgyal srid phyed ni sbyin bya yis ||

khyod ni sṅon bźin loṅs spyod kyis || rgyal po khyod yid mi bde ’am || ci phyir dman pa bźin
(5) du smra||yid kyis gaṅ daṅ gaṅ ’dod pa’i || loṅs spyod rab mchog sbyin par bya ||

u tra ya nas smras pa |

rgyal po gaṅ źig ’jig rten na || lus kyi chos reg bkren pa med ||de ni ṅes par lha ñid daṅ ||
yaṅ na mya ṅan ’da’ bar ’gyur ||

mi dbaṅ gaṅ źig chos spaṅs (6) źiṅ || ’di la chos min dga’ byed pa ||rgyal po de bkren śes par
bya || mun nas mun par ’gro bar ’gyur ||

khyod la chos ni bstan bya yis || rgyal po chen po bdag la ñon ||chos thos ’og tu rgyal po ni
|| gaṅ du ’dod par ’gro bar ’gyur ||

yon tan med pa’i (7) lus la ni || gcig ñid yon tan chen po ste ||ji lta ji ltar gzuṅ byas pa
|| de lta de ltar rjes ’jug ’gyur ||

rgyal po bcu pa’i bcu po ’di || skyes bu’i cher ni brjod par bya ||bu daṅ chuṅ ma nor de la
|| rtsed mo dga’ ba ci źig yod ||

bu yis dga’ ba ston byed de || (115b1) chuṅ mas kheṅs pa rjod par byed ||chom rkun nor ni sgrub
byed de || rgyal po dag ni bciṅs las grol ||

mthar byed pa las sman dag daṅ || nor daṅ ñe dus skyob mi nus ||rig sṅags kun daṅ dpuṅ dag daṅ
|| dpa’ brtul gyis kyaṅ skyob nus min ||

’di na mthu chen gnas (2) mtho la || gnas pa’i lha tshe riṅ po yaṅ ||de yaṅ tshe zad ñams ’gyur
bas || ’chi las de riṅ su źig ’thar ||

mthu chen nor ldan grags ’bar ba || rgyal srid byas pa khyab ’jug daṅ ||mun byed sgra ṅan skya
bseṅ bu || des kyaṅ ’chi ba bzlog ma nus ||

rgyal po sdom (3) brtson dka’ thub daṅ || las daṅ brtson ’grus rtul ba daṅ ||’khor tshogs rgya
chen nor dag gis || ’chi las ji ltar tha mi nus ||

bar snaṅ rgya mtsho’i naṅ daṅ ni || ri yi sul du źugs pa ’am ||gaṅ du gnas na mchi bdag gis
|| mi tshugs ’gyur ba’i sa (4) phyogs med ||

bar snaṅ rgya mtsho naṅ daṅ ni || ri yi sul du źugs pa ’am ||gaṅ du gnas na las rnams kyis ||
mi tshugs ’gyur ba’i sa phyogs med ||

rus pa thi ba’i mdog ’dra ba || bor źiṅ phyogs phyogs rnam ’thor pa ||gaṅ daṅ gaṅ yin de dag
ni || mthoṅ na ’di (5) la su źig dga’ ||

thod pa duṅ gi mdog ’dra ba || bor źiṅ ku ba lta bu ||gaṅ daṅ gaṅ yin de dag ni || mthoṅ na
’di la su źig dga’ ||

rgyal po tshan sgrib byed ciṅ || graṅ na g-yog par byed pa yi ||khyod kyi bdag ñid ces bya ba
|| gaṅ yin de yaṅ ’chi bas (6) ’joms ||

mi yis ji tsam zas zos śiṅ || gyon nam yaṅ na byin pa de ||de yi raṅ gir śes bya ste || gźan
ni bor te ’gro bar ’gyur ||

mi yi rkun pos mi ’phrogs daṅ || gźan daṅ thun moṅ ma yin pa’i ||gter ni sbyin pa’am yaṅ na
ni || legs byas gźan (7) gyis sba bar bya ||

stag gis ri dgas bsad ’dren ltar || na rga ’chi bas khyod myur ’dren ||mdza’ ba śes blon chogs
kun ’dus pa || khyod kyi nad ni sel mi nus ||

de la spyad lhag nor ’bru daṅ || gser dṅul gaṅ dag yod pa la ||bu daṅ chuṅ ma ’khor bcas dag
|| (116a1) bgo skal ñid du sems par byed ||

gal te pha śi bu lon chags || bu sdug de la me mi khyer ||śin ’chi bźin mi du źiṅ || bdag gi
pha’am rjer mi smra ||

phyug śes bdag gi pha zer źiṅ || skra bśig mchi ma’i bźin gyis du ||me yaṅ mdun du (2) khyer
byed ciṅ || kye ma ’di ni lhar ’gyur zer ||

gos kyis bkab bźin khyer byed || me btaṅ de nas sreg par byed ||ñe du du źiṅ gos gcig gis ||
de sregs spaṅs te loṅs spyod byed ||

de gcig skye źiṅ skye tshe gcig || de bźin gcig ’chi ’chi tshe gcig ||skye (3) ’dir gcig phus
sdug bsṅal myoṅ || ’khor bar ’gyur la grogs med do ||

de mthoṅ ’di la dam pa rnams || rab ’byuṅ khyim na ’dug mi byed ||de dag chags pa kun bral nas
|| phyin chad mṅal na ’jug ma ’gyur ||

de nas rgyal po gzug can sñiṅ po dge sloṅ (4) u tra ya nas goṅ nas goṅ du spobs pas lan glan
pas caṅ mi smra źiṅ spobs pa med par gyur te soṅ ṅo || de nas rgyal po gtsug pud tsam gyis
re źig ji srid du chos kyi rgyal srid byed du bcug nas chos ma yin pas rgyal srid byed du
gźug par brtsams pa daṅ | de la blon (5) po’i mchog he ru ka daṅ b+hi ru ka gñis kyis smras
pa | lha chos kyis rgyal srid bgyid du stsol la | chos ma lags pas bgyid du ma stsal cig
| de ci’i slad du źen | lha yul mi mi dag ni me tog gi śiṅ ljon pa daṅ | ’bras bu’i śiṅ
ljon pa dag daṅ ’dra ba’i slad du ste | (6) lha ’di lta ste | dper bgyi na me tog gi śiṅ
ljon pa daṅ | ’bras bu’i śiṅ ljon pa dag ni dus daṅ dus su legs par yoṅs su bskyaṅs pa na
bar chad ma mchis pa’i sbyor bas dus ji lta ba bźin du me tog daṅ | ’bras bu dag ’byin par
bgyid do || lha de bźin du yul gyi (7) mi dag kyaṅ dus daṅ dus su legs par yoṅs su bskyaṅs
pa na bar chad ma mchis pa’i sbyor bas dus ji lta ba bźin du dpya daṅ lo thaṅ dag ’bul bar
bgyid do || de de gñis kyis bzlog pa na re źig ji srid du chos kyis rgyal srid byed du
bcug nas yaṅ chos ma yin pas (116b1) rgyal srid byed du gźug par brtsams pa daṅ | de la de
gñis kyis lan gsum gyi bar du yaṅ smras na srid pa ’phos pa daṅ ldan pas bzlog kyaṅ mi sdod
do de khros nas blon po gźan dag la smras pa | śes ldan dag gaṅ gis rgyal po rgyal rigs
spyi bor daṅ bskur ba’i (2) bka’ lan gsum gyi bar du yaṅ gcog pa de’i chad pa ji lta bu yin
| de na blon po skyon chags pa kha cig gis smras pa | lha ’di la rma ci ’tshal te | de’i
chad pa ni dgum pa lags so | tshigs su bcad pa dag kyaṅ smras pa |

blon po skyon ni chags pa daṅ ||’gul bar (3) gyur pa’i so dag ni ||zas la skyon ni chags pa
dag ||phyuṅ ba ’ba’ źiṅ bde bar gyur ||blon po blo daṅ ldan gyur ciṅ ||śes rab daṅ ni ’dul
la mkhas ||mdzod nas go ’phaṅ gnas pa ni ||gaṅ gis mi gsod de gsod ’gyur ||

rgyal po gtsug pud can gyis (4) smras pa | śes ldan dag ’di gñis ni ṅa’i yab kyis bskos pa yin
pas ṅa ’di gñis gsod par mi byed kyis | ’di ltar ’di gñis kyis ṅa’i mig sṅar ’dug par mi
bya’o źes de gñis kyi sgo bzlog nas skyon chags pa gźan gñis śig blon por bskos pa daṅ |
de (5) gñis kyis smras pa | lha til ma brduṅs pa daṅ | ma stsal ba daṅ | ma bsros pa daṅ
| ma btsir ba dag gis til mar mi ’byin te | mi’i dbaṅ po skye bo dag kyaṅ de daṅ ’dra’o ||
rgyal pos smras pa | khyed gñis kyis byas pa gaṅ yin pa de ni mchog tu brtson pa yin (6)
no|| de gñis kyis yul gyi mi dag la gnod pa bya bar brtsams so || ji tsam dus gźan źig na
tshoṅ pa źig zoṅ thogs te groṅ khyer sgra sgrogs nas rgyal po’i khab tu phyin pa daṅ | tshe
daṅ ldan pa u tra ya nas de mthoṅ nas ṅo śes te smras pa | ji lta sgra sgrogs dag (7) na
gtsug pud can || ’khor daṅ tshogs bcas stobs ldan nad med dam | de la phas kyi sdo ba ’ga’
med ciṅ | raṅ gi rgyal srid chos kyis byed ’jug gam || des smras pa | lha de bźin sgra sgrogs
dag na gtsug pud can ||’khor daṅ chogs bcas stobs ldan (117a1) bro ma ’tshal | de la
phas kyi sdo ba ma mchis te || rgyal srid rtag tu chos ma lags pas bgyid || de nas tshe daṅ
ldan pa u tra ya nas mthar gyis dri bar brtsams pas | de na blon po gaṅ ni gtso bo yin
|| gaṅ ni gtso bo ma yin | gaṅ gi dbaṅ gis ni (2) gtsug pud can yul gyi mi dag la gnod pa
byed | des smras pa | lha blon po’i mchog he ru ka daṅ b+hi ru ka gñis kyi sgo ni bzlog |
skyon chags pa gźan gñis śig ni blon por bskos te | de gñis kyi dbaṅ gis gtsug pud can yul
gyi mi dag la gnod pa bgyid do || (3) u tra ya nas smras pa | kwa’i naṅ rje khyod soṅ la
sgra sgrogs na gnas pa’i skye bo’i tshogs legs par dbyugs phyuṅ śig daṅ | yaṅ der bzlog tu
’oṅ ste | ṅa ñid kyis gtsug pud can ci nas kyaṅ yul gyi mi rnams la gnod pa mi byed pa de
ltar gnod pa las bzlog par (4) bya źiṅ phan pa la ṅes par sbyar bar bya’o || tshoṅ po des
zoṅ bsgyur te zoṅ rin khyer nas ’phags te mthar gyis sgra sgrogs su phyin nas des ñe du rnams
la gsaṅ ste smras pa | śes ldan dag kho bos zoṅ thogs te rgyal po’i khab tu son nas kho
bos der bgres po mthoṅ (5) nas | de’i źal nas kwa’i naṅ rje khyod soṅ la sgra sgrogs na
gnas pa’i skye bo’i tshogs legs par dbugs phyuṅ śig daṅ | yaṅ der bzlog tu ’oṅ ste | ṅa ñid
kyis gtsug puṅ can ci nas kyaṅ yul gyi mi rnams la gnod pa mi byed pa de ltar gnod pa las
bzlog par bya źiṅ phan (6) pa la ṅes par sbyar bar bya’o źes bya’o źes byuṅ ṅo || de dag
gis kyaṅ gźan dag la brjod ciṅ de dag gis kyaṅ gźan dag la brjod pas de ltar sgra de rna
ba gcig nas gcig tu brgyud pas blon po skyon chags pa de gñis kyi rnar son nas de gñis kyis
bsams pa | gal te rgyal (7) po rgan po ’oṅ bar gyur na des gdon mi za bar he ru ka daṅ
| b+hi ru ka gñis yaṅ blon po’i mchog tu sko źiṅ bdag cag gñis la gnod par byed par ’gyur
gyis | de’i phyir gaṅ gis de lam kar gsod du ’jug par ’gyur ba’i thabs kyi rnam pa źig bya’o
sñam nas de gñis kyis (117b1) rgyal po gtsug pud can la smras pa | lha rgyal po bgres po
byon par ’gyur ro źes gda’o || des smras pa | de rab tu byuṅ bas de ci’i phyir ’dir ’oṅ
bar ’gyur | de gñis kyis smras pa | lha gaṅ gis gdugs gcig rgyal srid bgyid du stsal ba de
ni rgyal srid ma mchis (2) pas dga’ bar ga la ’gyur te | de yaṅ rgyal srid bgyid du stsol
bar ’tshal lo | gtsud pud can gyis smras pa | gal te de rgyal por gyur na ṅa ñid kyis gźon
nu byas te | ’di la ’gal ba ci yod | de gñis kyis smras pa | lha de ni tshul daṅ mthun pa
la (3) lags te gźon nu daṅ | blon po daṅ | pho braṅ ’khor gyi mi daṅ yul gyi mi dag gis
thal mo stoṅ dag gis thal mo stoṅ dag gis phyag bgyis pas rgyal srid bgyid du stsal nas yaṅ
ji ltar gźon nu’i gnas su gnas par mdzad yul ’khor yoṅs su btaṅ ba ni mi sdo yi gźon nu’i
(4) gnas su gnas pa ni mi ruṅ ste | ’di lta ste dper bgyi na mi źig glaṅ po che’i gña’ bar
mchis nas rta’i rgyab tu mchi ba daṅ | rta’i rgyab tu mchis nas śiṅ rtas mchi ba daṅ |
śiṅ rtas mchis nas rkaṅ pa gñis kho nas mchi ba bźin du || rgyal srid bgyid du (5) stsal nas
yaṅ gźon nu’i gnas na gnas pa yaṅ de daṅ ’dra’o || de gñis kyis bslus nas des smras pa
| ’o na ’di la gaṅ rigs | ’di la ji ltar bsgrub par bya | de gñis kyis smras pa | lha de ’gums
su stsal bar bgyi’o || gal te ’gums sum (6) stsal gor ma bkum par blon po skyon chags
pa dag daṅ bsdoṅs te lha ñid dgroṅs par bgyid do || de skad ces smras pa daṅ | de bźin gyur
ciṅ ñams te yud tsam źig caṅ mi smra bar ’dug nas mchi mas brnaṅs pa’i sñiṅ gis sñiṅ rje
bźin źum pa daṅ | thogs (7) pa’i yid dag gis smras pa | śes ldan gñis ji ltar yab dgroṅs
su ruṅ | de gñis kyis smras pa | lhas | pha ’am yaṅ na spun dag gam || raṅ las skyes pa’i
bu yaṅ ruṅ | gal te dgra khrod źugs gyur na | sa phuṅ ’phel ba ñid du bya || źes bgyi (118a1)
bam gsan tam | yaṅ smras pa | lhas gaṅ la bu pho stoṅ bdog ciṅ | thams cad gru gcig źugs
gyur pa | der ni dgra bo gcig tu byuṅ | de yi don du de nub bya || źes bgyi ba ma gsan
tam | lhas gźan dag nas | khyim gyi phyir ni gcig (2) gtaṅ bya || groṅ phyir khyim ni gtaṅ
bar bya || ljoṅs phyir groṅ ni gtaṅ bya ste | bdag ñid phyir ni sa gtad bya || źes ’byuṅ
ba yaṅ ma gsan tam | lha ’di la dgoṅs par bgyi ba ci yaṅ ma mchis te | de ni dgum par bgyi
lags pas ’gums su stsal bar bgyi’o || (3) gal te lha ’di la phyi śol mdzad nas lha la rjes
su chags pa’i gźon nu daṅ | blon po daṅ | pho braṅa’akhora gyi mi gaṅ dag lags pa de dag
’khrugs par gyur na gor ma bkum par lha la gnod pa bgyid par ’gyur ro | ’dod pa dag la bsten
pas ni (4) sdig pa’i las mi bya ba ci yaṅ med pas des de ltar gyis śig ces khas blaṅs
so || de nas blon po skyon chags pa de gñis dga’ ba daṅ mgu ba daṅ mchog tu dga’ ba skyes
nas mi gśed ma pa dag la smras pa | śes ldan dag deṅ la rgyal po rgan po sod cig daṅ khyed
cag (5) la loṅs spyod dag gis bgo bśa’ bya’o || rgyal po de la pho braṅ ’khor gyi mi daṅ
yul mi thams cad rjes su chags pas de gsod par spro ba ’ga’ yaṅ med do || de gñis kyis de
dag la lan gsum gyi bar du yaṅ dbyig daṅ | gser daṅ groṅ sbyin pa la sogs pas (6) spro bar
byed na spro ba ’ga’ yaṅ ma byuṅ nas | de nas de gñis khro bas kun nas dkris pas phyag sbal
sruṅ ba rnams la bsgo ba | śes ldan dag deṅ la mi de dag bu daṅ | chuṅ ma daṅ rtsa lag
daṅ mdza’ bśes daṅ | ñe du’i tshogs daṅ bcas pa chiṅs la chug śig | (7) de dag gis thos nas
skrag par gyur te smras pa | lha ñag mi bźes su gsol | bdag cag ni phyag rjed bka’ ñan
pa dag lags kyis mchi’o || źes de dag gis ral gri rnon po mchan du bcug ste ’phags so || tshe
daṅ ldan pa u tra yan dbyar gyi zla ba gsum po (118b1) dag ’das nas chos gos byas pa daṅ
ldan | chos gos zin pa daṅ ldan pas lhuṅ bzed daṅ chos gos thogs nas bcom ldan ’das ga
la ba der soṅ ste phyin nas bcom ldan ’das kyi źabs gñis la mgo bos phyag ’tshal te | bcom
ldan ’das la ’di skad ces gsol to || (2) btsun pa bdag groṅ khyer sgra sgrogs su ljoṅs rgyu
źiṅ mchi bar ’tshal lo || bcom ldan ’das kyis bka’ stsal pa | u tra ya na soṅ la khyod
kyis las bdag gir bya ba yid la bya’o || de nas tshe daṅ ldan pa u tra ya nas | bcom ldan
’das kyi źabs gñis la mgo bos (3) phyag ’tshal te bcom ldan ’das kyi spyan sṅa nas soṅ ṅo
|| de nas tshe daṅ ldan pa u tra ya na de ñid kyi mtshan mo ’das nas sṅa dro śam thabs bgos
| lhuṅ bzed daṅ chos gos thogs te rgyal po’i khab tu bsod sñoms la źugs so || rgyal po’i
khab tu bsod sñoms brgyus (4) nas zas kyi bya ba byas te phyi ma’i zas kyi bsod sñoms las
phyir log par | ji ltar loṅs spyod pa’i gnas mal mkhos su phab ste lhuṅ bzed daṅ chos gos
thogs nas las kyi stobs kyis bdas te soṅ ṅo || las kyis riṅ du ’dren byed de || riṅ las las
kyis ’dren par byed | (5) gaṅ du las rnams smin ’gyur ba | der ni las kyis rab tu ’dren
| de groṅ khyer sgra sgrogs ga la ba der soṅ nas mthar gyis rgyu źiṅ ’gro ba na lam ka na
ri brags śig yod pa der bsod sñoms la źugs nas de de nas bsod sñoms la źugs nas de de nas
bsod sñoms brgyus te soṅ ba daṅ | mi gśed ma pa (6) de dag daṅ phrad nas de dag gis de mthoṅ
ṅo | des kyaṅ de dag ṅo śes nas de dag daṅ lhan cig skyed mos tshal źig tu mtshan mo gnas
par khas blaṅs nas de de dag la dri bar brtsams pa | ji lta sgra sgrogs dag na gtsug pud
can || ’khor daṅ tshogs bcas stobs (7) ldan nad med dam || de la phas kyi sdo ba ’ga’ med
ciṅ || raṅ gi rgyal srid chos kyis byed ’jug gam || de dag gis smras pa | lha de bźin sgra
sgrogs dag na gtsug pud can || ’khor daṅ tshogs bcas stobs ldan bro ma ’tshal || de la
phas kyi sdo ba ma mchis te || (119a1) rgyal srid rtag tu chos ma lags pas bgyid | mi mchog
khyod kyi tshul daṅ mthun pa yi || ’phags dṅos mṅon brtags gaṅ lags khyod kyis mdzod ||
źi ba de yi tshul mthun gaṅ lags pa || de ni de riṅ ñe bar gzigs par ’gyur || tshe daṅ ldan
pa (2) u tra ya nas smras pa | śes ldan dag ci deṅ der ’oṅ ba la mṅon par mi dga’ ’am |
de dag gis smras pa | lha mṅon par mi dga’o || des smras pa | śes ldan dag gal te de lta
na mi ’gros phyir ldog par bya’o || de dag gis tshigs su bcad pa smras pa |

skyes bu (3) dpa’ khyod slar ni gaṅ du gśegs ||sras ni khyod gson mṅon ba mi dga’ ste ||bdag
cag byur ṅan rgyal pos bskos rnams kyis ||’dir ni khyod dgroṅs slad du mchid kyis ’tshal
||

tshe daṅ ldan pa u tra ya nas smras pa | śes ldan dag khyed cag ṅa gsod pa’i mi (4) gśed ma
pa dag yin nam | lha bdag cag khyod dgroṅs pa’i gśed ma pa dag lags so || tshe daṅ ldan pa
u tra ya nas bsams pa | bcom ldan ’das kyis bdag la u tra ya na soṅ la khyod kyis las bdag
gir bya ba yid la bya’o źes bka’ stsal pa gaṅ yin pa de ni (5) ’di yin pa lta ste | ’khor
ba ni rnam pa thams cad du ṅan pa sñiṅ po med pa ’jig pa’i chos can yin no sñam du rig nas
| de dag la smras pa | bźin bzaṅs dag ṅa don gaṅ gi phyir rab tu byuṅ ba’i don de ṅas da
duṅ ma thob kyis re źig ṅa raṅ gi don rjes su sgrub kyi bar du yud tsam (6) źig sdod cig
| de dag gis phan tshun gros byas te smras pa | lha de ltar mdzod cig | de nas tshe daṅ ldan
pa u tra ya na śiṅ ljon pa źig gi druṅ du brten nas braṅ ’gro’i rgyal po gñid log pa’i
lus bskyil ba ltar skyil mo kruṅ bcas te spyod lam źi bas ’dug go | bcom ldan (7) ’das kyis
maṅ du thos pa la phan yon lṅa yod de | phuṅ po la mkhas pa daṅ | khams la mkhas pa daṅ
| skye mched la mkhas pa daṅ | rten ciṅ ’brel par ’byuṅ ba la mkhas pa daṅ | de’i gdams ṅag
daṅ rjes su bstan pa gźan la rag ma las pa yin no źes gsuṅs (119b1) bas des brtson ’grus
brtsams pas ’khor ba’i ’khor lo cha lṅa pa g-yo ba daṅ mi g-yo ba ’di ñid rig ste | ’du
byed kyi rnam pa thams cad ñams pa daṅ | ltuṅ ba daṅ rnam par ’thor ba daṅ | rnam par ’jig
pa’i chos ñid kyis zil gyis mnan nas ñon moṅs pa (2) thams cad spaṅs pas rigs kyi bu dag
gaṅ gi phyir skra daṅ kha spu dag bregs te gos ṅur smrig dag bgos nas yaṅ dag pa kho nar dad
pas khyim nas khyim med par rab tu ’byuṅ bar byed pa tshaṅs par spyod pa’i mtha’ bla na
med pa de tshe ’di ñid la raṅ gi mṅon par śes pas (3) mṅon sum du byas te bsgrubs nas bdag
gi skye ba zad do || tshaṅs par spyod pa spyad do || bya ba byas so || srid pa ’di las gźan
mi śes so źes go bar byed ciṅ | dgra bcom pa khams gsum pa las ’dod chags daṅ bral ba
| boṅ ba daṅ gser du mñam pa | nam (4) mkha’ daṅ lag mthil du mtshuṅs pa’i sems daṅ ldan pa
| tsan dan bźag pa lta bu | rig pas sgo ṅa’i sbubs dral bar gyur ciṅ | rig pa daṅ | mṅon
par śes pa daṅ | so so yaṅ dag par rig pa thob pa | srid pa daṅ ’dod pa’i rñed pa daṅ | bkur
sti la rgyab (5) kyis phyogs pa | dbaṅ po daṅ ñe dbaṅ daṅ bcas pa’i lha rnams kyis mchod
par bya ba daṅ | rjed par bya ba daṅ | mṅon du smra bar bya bar gyur to || de nas tshe
daṅ ldan pa u tra ya nas dgra bcom pa ñid thob nas rnam par grol ba’i dga’ ba daṅ bde bso
so yaṅ dag par rig (6) pa na de’i tshe tshigs su bcad pa smras pa |

dge sloṅ u tra ya na ni ||mdud pa sbyor ba zug rṅu daṅ ||de bźin sgrib las thar gyur kyaṅ ||rgyal
po’i chos la deṅ ma thar ||

ces smras nas mi gśed ma de dag la smras pa | bźin bzaṅs dag ṅas thob par bya ba gaṅ yin pa
(7) de thob zin gyis da ni khyed cag don gaṅ gi phyir ’oṅs pa’i don de thob par bya’o || de
dag gis smras pa | lha gal te rgyal po gtsug phud can bdag cag la rgyal po gtsug phud can
bdag cag la rgyal po rgan pos ’chi ba’i dus kyi tshe ci źig smras źes rmed na | bdag cag
gis de la ji skad brjod par bgyi | (120a1) bźin bzaṅs dag de la ’di skad ces | rgyal srid
phyir ni pha bsad pas | bsod nams ma yin maṅ po bskyed | ṅa ni yoṅs su mya ṅan ’da’ || khyod
ni mnar med ’gro bar ’gyur || źes brjod par bya’o || gźan yaṅ ’di skad ces | khyod kyis
(2) mtshams med pa gñis byas te | pha srog daṅ phral ba gaṅ yin pa daṅ | dge sloṅ dgra bcom
pa zag pa zad pa srog daṅ phral ba gaṅ yin pa de gñis kyis khyod yun riṅ por sems can
dmyal ba chen po mnar med par gnas par bya dgos kyis sdig pa sna tshogs las (3) śogs śig daṅ
| de lta las bsrabs pa ñid daṅ | yoṅs su zad pa daṅ | yoṅs su mthar thug par ’gyur ro źes
brjod par bya’o || tshe daṅ ldan pa u tra ya nas yaṅ bsams pa | sems can de sems can dmyal
ba chen po las gźol bar gyur na mi ruṅ gis (4) rdzu ’phrul gyis ’gro’o sñam nas | des
rdzu ’phrul gyi thabs gaṅ daṅ gaṅ yin brtsams na de’i las kyis non pas rdzu źes bya ba tsam
yaṅ snaṅ bar ma gyur na rdzu ’phrul lta smros kyaṅ ci dgos | de nas mi gśed ma pa de dag
las mi sñiṅ rje med pa’i sems daṅ ldan pa | (5) ’jig rten pha rol btaṅ ba gcig gis ral gri
śubs nas phyuṅ ste | de’i mgo druṅs nas bcad nas sa la bsgyel te || de nas bcom ldan ’das
’dzum pa mdzad do || chos ñid kyis na gaṅ gi tshe saṅs rgyas bcom ldan ’das rnams ’dzum
pa mdzad pa de’i tshe na źal nas ’od (6) zer sṅon po daṅ | ser po daṅ | dmar po daṅ | dkar
po daṅ | btsod ka daṅ | śel daṅ | dṅul gyi kha dog lta bu dag byuṅ nas kha cig ni ’og logs
su ’doṅ | kha cig ni steṅ logs su ’doṅ bas gaṅ dag ’og logs su ’doṅ ba de dag ni sems can
dmyal ba (7) yaṅ sos daṅ | thig nag daṅ | bsdus gźom daṅ | ṅu ’bod daṅ | du ’bod chen po
daṅ | tsha ba daṅ | rab tu tsha ba daṅ | mnar med pa daṅ | chu bur can daṅ | chu bur rdol
daṅ | so thams thams daṅ | kyi hud zer daṅ | a cu zer daṅ | ut+pala ltar gas (120b1) pa daṅ
| pad ma ltar gas pa daṅ | pad ma ltar gas pa chen por doṅ ste | sems can dmyal ba tsha
ba gaṅ dag yin pa de dag tu ni bsil bar gyur te ’bab par byed la | sems can dmyal ba graṅ
ba gaṅ dag yin pa de dag tu ni dro bar gyur te ’bab par byed do || des sems (2) can de dag
gi gnod pa’i bye brag dag rgyun gcod par byed ciṅ de dag ’di sñam du | śes ldan dag ci bdag
cag ’di nas śi ’phos sam | ’on te gźan du skyes sñam du sems so || de dag dad pa bskyed
par bya ba’i phyir bcom ldan ’das kyis sprul ba gtoṅ bar mdzad de | (3) de dag gis sprul
pa mthoṅ nas ’di sñam du śes ldan dag bdag cag ’di nas śi ’phos pa ma yin la | gźan du skyes
pa yaṅ ma yin te | ’di ltar sems can sṅon ma mthoṅ ba ’di’i mthus bdag cag gi gnod pa’i
bye brag rgyun chad par gyur to sñam du sems so | (4) de dag sprul pa la sems mṅon par dad
par gyur nas | sems can dmyal ba myoṅ bar ’gyur ba’i las de zad par byas nas gaṅ du bden
pa dag gi snod du gyur par ’gyur ba’i lha daṅ mi rnams kyi naṅ du ñid mtshams sbyor ba len
par byed de | gaṅ dag steṅ logs su (5) ’doṅ ba de dag ni rgyal chen bźi pa daṅ | sum bcu
rtsa gsum pa daṅ | ’thab bral daṅ | dga’ ldan daṅ | ’phrul dga’ daṅ | gźan ’phrul dbaṅ byed
daṅ | tshaṅs ris daṅ | tshaṅs pa’i mdun na ’don daṅ | tshaṅs chen daṅ | ’od chuṅ daṅ tshad
med ’od daṅ | (6) ’od gsal daṅ | dge chuṅ daṅ | tshad med dge daṅ | dge rgyas daṅ | sprin
med daṅ | bsod nams skyes daṅ | ’bras bu che daṅ | mi che ba daṅ | mi gduṅ ba daṅ | gya
nom snaṅ daṅ | śin tu mthoṅ daṅ | ’og min gyi lha rnams kyi naṅ du doṅ nas mi rtag pa daṅ
| sdug (7) bsṅal ba daṅ | stoṅ pa daṅ | bdag med pa źes bya ba’i sgra sgrogs par byed ciṅ
tshigs su bcad pa gñis so ||

brtsam par bya źiṅ ’byuṅ bar bya ||saṅs rgyas bstan la ’jug par bya ||’dam bu’i khyim la glaṅ
chen bźin ||’chi bdag sde ni gźom par bya ||(121a1) gaṅ źig rab tu bag yod par ||chos ’dul
’di la spyod ’gyur ba ||skye ba’i ’khor bar ba spaṅs nas ||sdug bsṅal tha mar byed par
’gyur ||

źes bya ba yaṅ smras so || de nas ’od zer de dag gis stoṅ gsum gyi stoṅ chen po’i ’jig rten
gyi khams byul nas (2) bcom ldan ’das kyi slad bźin slad bźin du rjes su ’doṅ ste | de la
gal te bcom ldan ’das ’das pa’i las luṅ ston par bźed na ni bcom ldan ’das kyis snam logs
su nub par ’gyur ro || ma ’oṅs pa’i las luṅ ston par bźed na ni mdun logs su nub par ’gyur
| (3) sems can dmyal bar skye par luṅ ston par bźed na ni źabs kyi mthil du nub par ’gyur
| dud ’gror skye ba luṅ ston par bźad na ni źabs kyi loṅ bur nub par ’gyur | yi dgas su skye
ba luṅ ston par bźed na ni źabs kyi mthe bor nub par ’gyur | mir skye ba luṅ ston par
(4) bźed na ni pus mor nub par ’gyur | stobs kyi ’khor los sgyur ba’i rgyal srid luṅ ston
par bźed na ni phyag mthil g-yon par nub par ’gyur | ’khor los sgyur ba’i rgyal srid du luṅ
ston par bźed na ni phyag mthil g-yas par nub par ’gyur || lhar skye ba luṅ ston (5) par
bźed na ni lte bar nub par ’gyur | ñan thos kyi byaṅ chub luṅ ston par bźed na ni źal du
nub par ’gyur | raṅ saṅs rgyas kyi byaṅ chub luṅ ston par bźed na ni mdzod sbur nub par ’gyur
| bla na med pa yaṅ dag par rdzogs pa’i byaṅ chub luṅ ston par bźed na ni gtsug (6) tor
du nub par ’gyur ro || de nas ’od zer de dag gis bcom ldan ’das la lan gsum bskor ba byas
te bcom ldan ’das kyi źabs gñis kyi mthil du nub bo de nas tshe daṅ ldan pa kun dga’ bos
thal mo sbyar te bcom ldan ’das la źus pa ||

kha dog sna tshogs stoṅ gis (7) bkra ba yi || tshogs rnams źal gyi sgo nas byuṅ gyur te ||de
yis phyogs rnams thams cad snaṅ bgyis pa || ñi gdugs brdal bar gyur pa ci bźin no ||

yaṅ tshigs su bcad pa smras pa |

rgod bral źum daṅ rgyags pa rab spaṅs pa || saṅs rgyas ’gro ba mchog gi rgyur (121b1) gyur pa
||rgyal ba dgra thul byed rgyu mchis pa || rtsa lag duṅ ltar dkar ’dzum ston mi mdzad ||

de slad brten pa raṅ blos dus mkhyen nas || thub pa khyu mchog dge sbyoṅ skye dbaṅ po ||ñan
pa’i skye bo som ñi ldan rnams la || the tshom skyes pa gsuṅ tshig brtan pa daṅ ||dam pa (2)
dge ba dag gis bsal du gsol ||

tshwa chu ri rgyal lta bur brtan pa yi || saṅs rgyas mgon rnams glo bur ’dzum mi ston ||brtan
nas ci slad ’dzum pa ston mdzad pa || skye bo’i tshogs rnams de ni ñan par ’tshal ||

bcom ldan ’das kyis bka’ stsal pa | kun dga’ (3) bo de de bźin no de de bźin te | kun dga’ bo
de bźin gśegs pa dgra bcom pa yaṅ dag par rdzogs pa’i saṅs rgyas rnams ni rgyu med rkyen
med par ’dzum pa mi mdzad de | kun dga’ bo ’di ltar |

dge sloṅ u tra ya na ni ||mdud pa sbyor ba zuṅ rṅu daṅ ||de bźin sgrib (4) las thar gyur kyaṅ
||rgyal po’i chos las deṅ ma thar ||

kun dga’ bo groṅ khyer sgra sgrogs na gnas pa’i rgyal po gtsug pud tsan sdig pa’i grogs pos
bskor nas dge sloṅ u tra ya na | dgra bcom pa ñid thob pa srog daṅ bral bar byas te | des
pha dgra bcom pa srog (5) daṅ bral bar byas pas ṅes par sems can dmyal ba chen po mnar med
par skye bar ’gyur ro || btsun pa tshe daṅ ldan pa u tra ya na dgra bcom pa ñid thob ciṅ
srog daṅ bral bar gyur tam || kun dga’ bo u tra ya na dgra bcom pa ñid thob ciṅ srog daṅ bral
bar gyur to || (6) tshe daṅ ldan pa kun dga’ bos de thos nas mchi mas brnaṅs te ’dug go
|| de nas gśed ma pa mi de dag gis tshe daṅ ldan pa u tra ya na’i lhuṅ bzed daṅ | chos gos
daṅ khar gsil khyer te groṅ khyer sgra sgrogs su phyin nas de dag gis blon po skyon chags
pa de gñis la smras (7) pa | rgyal po rgan po bsad do || de gñis kyis thos nas dga’ ba
daṅ mchog tu dga’ ba skyes te rgyal po gtsug pud can ga la ba der doṅ nas smras pa | lha dgyes
pa skyed cig | da ni lha’i rgyal srid la tsher ma ma mchis so || ji ltar gyur lha’i dgra
gaṅ lags pa de (122a1) bkum mo || ṅa’i dgra gaṅ yin | lha rgyal po rgan po’o || de bsad
pa ji ltar śes | de gñis kyis mi gśed ma pa dag bstan te smras pa | lha mi ’di dag ni gśed
ma pa lags te ’di dag gis de bkum mo || rgyal po gtsud pud can gyis de dag (2) mthoṅ nas
smras pa | śes ldan dag rgyal po rgan po la dbaṅ ji tsam yod | lha de la dbaṅ ga la mchis
te lhuṅ bzed daṅ | chos gos daṅ khar bsil ’di lags so || rgyal po gtsug pud can gyis de
mthoṅ nas brgyal te sa la sgyel nas chus btab ste dbugs phyir byuṅ (3) nas smras pa | śes
ldan dag rgyal po rgan pos ’chi ba’i tshe ci smras | lha rgyal po rgan po srog daṅ bral kar
’di skad ces |

rgyal srid phyir ni pha bsad pas || bsod nams ma yin maṅ po bskyed ||ṅa ni yoṅs su mya ṅan ’da’
|| khyod ni mnar med ’gro bar ’gyur ||(4) źes mchi’o ||

gźan yaṅ ’di skad ces | khyod kyis mtshams med pa’i las gñis byas te | pha srog daṅ phral ba
gaṅ yin pa daṅ | dge sloṅ dgra bcom pa zag pa zad pa srog daṅ phral ba gaṅ yin pas des khyod
yun riṅ por sems can dmyal ba chen po mnar med par (5) gnas par bya dgos kyis sdig pa
sdig pa las śigs śig daṅ | de lta na las bsrabs pa ñid daṅ | yoṅs su zad pa daṅ | yoṅs su
gtugs par ’gyur ro ||źes mchi’o ||de mya ṅan gyi zug rṅus gzir bas ’dam bu sṅon por brdas
pa bźin du rñis par gyur nas | (6) des blon po’i mchog he ru ka daṅ b+hi ru ka gñis pos te
smras pa | śes ldan gñis khyed gñis kyis ṅa las de lta bu byed pa las ma bzlog go | de gñis
kyis smras pa | lhas bdag cag gñis spyan lam du ma bźag na ji ltar bzlog par bgyi ||des
blon po skyon chags pa de (7) gñis mig lam du mi snaṅ bar bźag nas he ru ka daṅ | b+hi ru
ka gñis phyir blon po’i mchog tu bskos pa daṅ | blon po skyon chags pa de gñis kyis gsaṅ
ste | tshe daṅ ldan pa rgyal daṅ | skar rgyal gyi mchod rten gñis la khuṅ bu gñis brkos nas
der byi la’i phru gu (122b1) gñis bźag ste | de gñis kyis ñi ma re re źiṅ śa sri re re byin
nas ’di skad ces rgyal daṅ skar rgyal gñis bden pa daṅ bden pa’i tshig gaṅ gis khyod gñis
kyis sgyu mas ’jig rten bslus te | dad pas sbyin par bya ba chud gsan pas byi la’i skye
gnas ṅan par skyes pa’i bden (2) pa daṅ bden pa’i tshig des śa sri loṅ la raṅ raṅ gi mchod
rten la bskor ba bgyis te | raṅ raṅ gi khuṅ du źugs śig ces slob par byed do ||gaṅ gi tshe
de gñis legs par lobs par gyur pa de’i tshe na blon po skyon chags pa de gñis u tra ya
na’i btsun mo’i gan du soṅ ste (3) smras pa | lha mo khyod kyi sras rid pa daṅ | ñam chuṅ
ba daṅ | rke ba daṅ | lus ma thob par gyur na ci’i slad du khyod btaṅ sñoms mdzad | des smras
pa | khyod gñis ñid kyis de las de lta bu byed du bcug na da kho mos ji ltar bya ||de
gñis kyis smras pa | lha mo ci gaṅ du (4) bum pa lhuṅ ba der dpyaṅ thag kyaṅ lhuṅ bar bgyi’am
| des smras pa | de śes te re źig de’i pha bsad pa ni kho mos gsaṅ bar bya na | dgra
bcom pa bsad pa sus gsaṅ bar ’gyur | de gñis kyis smras pa | lha mo dgra bcom pa bsad pa bdag
cag gñis kyis (5) gsaṅ bar bgyi’o ||des smras pa | gal te de lta na legs so źes de de’i
gan du soṅ ste smras pa | sras ci’i slad du khyod skya bo bseṅ bseṅ po rid pa daṅ | ñam
chuṅ ba daṅ | rke ba daṅ | lus ma thob par gyur | des smras pa | yum khyod kyaṅ de skad ces
ci’i (6) phyir khyod skya bo bseṅ bseṅ po rid pa daṅ | ñam chuṅ ba daṅ | rke ba daṅ | lus
ma thob par gyur ces gsuṅ ṅam | gaṅ gi slad du bdag blon po skyon chags pa gñis kyis bslus
pas mtshams med pa’i las gñis bgyis te yab srog daṅ phral ba gaṅ lags pa daṅ | dge (6)
sloṅ dgra bcom pa zag pa zad pa srog daṅ phral ba gaṅ lags pa des bdag yun riṅ por sems can
dmyal ba chen po mnar med par gnas par bgyi ’tshal na | bdag ji ltar skya bo bseṅ bseṅ po
rid pa daṅ | ñam chuṅ ba daṅ | rke ba dag | lus ma thob par mi ’gyur (123a1) du ruṅ des
smras pa | sras ci mi ’jigs pa stsol cig daṅ | gaṅ med pa de bka’ mchid bgyi’o ||des smras
pa | yum gsol gyis ji ltar lags pa gsuṅs śig | sras de ni khyod kyi yab ma lags te | ’di
ltar bdag gis zla mtshan bkru ba’i slad du skyes (2) pa gźan dag daṅ lhan cig dga’ mgur spyod
pa de las khyod ’khruṅs so ||des bsams pa | de lta na pha bsad par ma gyur to sñam du
rig nas smras pa | yum gal te de lta na pha bsad pa ni ma mchis na dgra bcom pa bsad pa mchis
pa de ji ltar mthar thug par bgyi ||des (3) smras pa | sras ’di la śes pa la mkhas pa
dag smra bar bgyi ste | de dag gis de mthar thug par bgyid par ’gyur ro ||źes smras te soṅ
nas | des blon po skyon chags pa de gñis bos te smras pa | kho mos de’i pha bsad pa ni bsal
zin gyis da khyod gñis kyis dgra bcom (4) pa bsad pa sol cig | rgyal po gtsug pud can gyis
blon po rnams la bsgo ba | blon po gaṅ dag śes pa la mkhas pa thams cad sdus śig | de
dag gis blon po gaṅ dag śes pa la mkhas pa thams cad bsdus pa daṅ blon po skyon chags pa de
gñis kyaṅ der ’dus par gyur (5) to||de nas rgyal po gtsug pud can gyis de dag la smras pa
| śes ldan dag ṅas dgra bcom pa bsad pa gaṅ yin pa de ji ltar mthar thug par bya | de na
rgyal pos ñe bar ’tsho ba’i mi thams cad kyis ni mi mthun par smra bar brtsams te | de na
kha cig gis smras pa | lha des (6) dgra bcom pa ñid mṅon sum du bgyis par sus mthoṅ | kha
cig gis smras pa | lha dgra bcom pa dag ni thams cad mkhyen pa dag ’dra ste nam mkha’ la
mchi’o ||blon po skyon chags pa de gñis kyis smras pa | lha ’di la thugs ṅan bgyir ci mchis
||des smras pa | (7) khyed gñis kyaṅ de skad ces ’di la mya ṅan byar ci yod zer ram | khyed
gñis ñid na re dgra bcom pa gsod du bcug go źes mi zer ram | de gñis kyis smras pa | lha
dgra bcom pa dag ma mchis na dgra bcom pa dag bkum pa mchis re skan | des smras pa | ṅas
mṅon sum kho (123b1) nar dgra bcom pa rgyal dag | skar rgyal gñis kyis ’bar ba daṅ | gsal
ba daṅ | char ’bab pa daṅ | glog ’byin pa’i cho ’phrul dag byas te phuṅ po’i lhag ma med
pa’i mya ṅan las ’das pa’i dbyiṅs yoṅs su mya ṅan las ’das pa mthoṅ bźin du khyed gñis kyis
de skad (2) ces | dgra bcom pa dag mer na dgra bcom pa bsad pa yoṅ re skran | źes zer ram
| de gñis kyis smras pa | lha ji ltar de gñis kyis sgyu mas ’jig rten bslus te dad pas
sbyin par bgyi ba chud gzan pas byi la’i skye gnas ṅan par skyes te | deṅ saṅ ñid du yaṅ raṅ
raṅ gi (3) mchod rten na mchis pa lha’i mṅon sum du bgyi’o ||rgyal pos blon po rnams la
smras pa | śes ldan dag gal te de lta na tshur śog dad ci yaṅ dag pa’am | yaṅ dag pa ma yin
pa ltar ’doṅ ṅo ||groṅ khyer sgra sgrogs thams cad du ji ltar rgyal daṅ | skar rgyal (4)
gñis byi la’i skye gnas su skyes te raṅ raṅ gi mchod rten na ’dug nas rgyal po ltar soṅ
ṅo źes bya ba’i sgra des khyab par gyur nas srog chags ’bum phrag du ma dag ltad mo skyes
nas rgyal po’i phyi bźin du ’braṅ ṅo ||de nas blon po skyon chags pa de gñis kyis rgyal po
daṅ (5) bcas pa’i ’khor ’bum phrag du ma’i mdun du smras pa | rgyal daṅ skar rgyal gñis ñon
cig bden pa daṅ bden pa’i tshi ga gaṅ gis khyed gñis kyis sgyu mas ’jig rten bslus te dad
pas sbyin par bya ba chud gzan pas byi la’i skye gnas ṅan par skyes te raṅ raṅ gi mchod
rten na (6) ’dug pa’i bden pa daṅ bden pa’i tshig ṅes śa sri ’di loṅ la raṅ raṅ gi mchod
rten la bskor ba bgyis te raṅ raṅ gi khuṅ du źugs śig | de skad smras pa daṅ | de ga gñis
kyis raṅ raṅ gi khuṅ nas byuṅ ste śa sri blaṅs nas raṅ raṅ gi mchod rten la bskor ba byas
nas raṅ raṅ gi khuṅ (7) du źugs pa srog chags ’bum phrag du ma dag gis mthoṅ nas | blon po
skyon chags pa de gñis kyis smras pa | lta gzigs sam | des smras pa mthoṅ ṅo ||de gñis kyis
smras pa | lha de ltar na ’jig rten na dgra bcom pa dag ma mchis te de ni skye bo’i bka’
mchid ’ba’ (124a1) źig tu bas so | de nas rgyal po de la ’jig rten dgra bcom pa dag yod
do sñam pa’i lta ba yod pa gaṅ yin pa de med par gyur to ||de na gaṅ dag ma dad pa de dag
la ni med par lta ba skyes par gyur to ||gaṅ dag bar mar gnas pa de dag ni yid gñis (2) za
bar gyur to ||gaṅ dag dad pa de dag ni gnoṅ źiṅ mi dga’ ba daṅ | mi ’jigs pa med par gyur
to ||de nas rgyal po gtsug pud can gyis bsams pa | gal te ’jig rten na dgra bcom pa dag med
na bdag gis ci’i phyir ’phags pa kā t+yā ya na chen po ’khor lṅa brgya daṅ | (3) dge sloṅ
ma rim ’khor lṅa brgya daṅ ldan pa la bsod sñoms dbul sñam nas des dge sloṅ rnams daṅ |
dge sloṅ ma rnams kyi bsod sñoms bcad nas dge sloṅ rnams daṅ | dge sloṅ ma rnams kyaṅ groṅ
khyer sgra sgrogs nas doṅ ṅo ||tshe daṅ ldan pa kā t+yā ya na chen po daṅ | dge (4) sloṅ
ma rim ni gdul ba la ltos bas de ñid na ’khod do ||ji tsam dus gźan źig na rgyal po gtsug
pud can groṅ khyer sgra sgrogs nas phyir byuṅ ba na tshe daṅ ldan pa kā t+yā ya na chen po
groṅ khyer sgra sgrogs su bsod sñom la źugs pa daṅ | des rgyal po mthoṅ nas ’di mi dga’
(5) bar sems par gyur na mi ruṅ ṅo sñam nas mtha’ gcig tu soṅ ste sdod do ||rgyal po gtsug
phud can gyis de mtha’ gcig tu sdod pa mthoṅ ṅo ||mthoṅ nas kyaṅ blon po rnams la smras pa
| śes ldan dag ci’i phyir ’phags pa kā t+yā ya na chen po ’di ṅa mthoṅ nas mtha’ gcig (6)
du soṅ ste sdod | de’i phyi bźin blon po’i mchog he ru ka daṅ | b+hi ru ka gñis ’gro ba
de gñis kyis smras pa | lha ’phags pa kā t+yā ya na chen po’i thugs lam na lha ga śed du gzigs
mo daṅ dge mtshan la gśegs pas mi dgyes par dgoṅs par gyur na mi ruṅ ṅo sñam pa (7) daṅ
| tshon gyis las bgyi ba dka’ bas chos gos daṅ rdul gyis phog par gyur na mi ruṅ ṅo sñam
du dgoṅs so ||rgyal po caṅ mi smra bar soṅ ṅo ||tshe daṅ ldan pa kā t+yā ya na chen pos
groṅ khyer sgra sgrogs su bsod sñoms brgyus te byuṅ ba na rgyal po gtsug pud can naṅ du ’jug
(124b1) nas tshe daṅ ldan pa kā t+yā ya na chen po de bźin du mtha’ gcig tu soṅ ste sdod
do ||rgyal po gtsug pud can gyis des mtha’ gcig na sdod pa mthoṅ ṅo ||mthoṅ nas kyaṅ blon
po rnams la smras pa | śes ldan dag ’phags pa kā t+yā ya na chen po ’dis sṅar ṅa mthoṅ nas
(2) mtha’ gcig tu soṅ ste sdoṅ ba’i rgyu ni de yin na da ltar yaṅ mtha’ gcig tu soṅ ste
sdod pa’i rgyu ci yin | de’i phyi bźin blon po skyon chags pa gñis ’gro ba de gñis kyis smras
pa | lha ’di’i mchid nas kho bo pha gsod pa ’di’i rdul gyis mi reg par bya’o źes mchi’o
| (3) rgyal po de ni yoṅs su mi rtog pa yin pas de skad thos nas khro bas kun nas dkris
par gyur te ’khor thams cad la smras pa | śes ldan dag khyed cag las gaṅ daṅ gaṅ ṅa la dga’
ba de daṅ des dge sbyoṅ mgo reg ’di’i steṅ du sa sbar mo re res gtor cig | skye bo’i tshogs
(4) thams cad kyis sa spar mo re re gtor to | rgyal po de dpuṅ che ba yin pas re re sa
spar mo re re tshe daṅ ldan pa kā t+yā ya na chen po’i steṅ du gtor ba daṅ | de’i steṅ du
sa phuṅ chen po rnam par gnas par gyur to ||tshe daṅ ldan pa kā t+yā ya na chen pos kyaṅ
de’i dbus su lo ma ma (5) yin ba’i spyil bu mṅon par sprul te ’dug go | de dag de las ’thor
ba na ba laṅ rdzi daṅ phyugs rdzi dag gis mthoṅ nas de dag smod bźin du mtha’ ’khor źiṅ
sdod pa na blon po’i mchog he ru ka daṅ | b+hi ru ka gñis phyi bźin ’braṅ źiṅ ’oṅ ba phyogs
der phyin nas de gñis (6) kyis dris pa | śes ldan dag ’di ci yin | de dag gis smras pa
| rgyal po ’thab krol can pha gsod pa des ’phags pa kā t+yā ya na chen po ñes pa med pa gnod
pa mi byed pa sas bkab bo ||de gñis mchi mas brnaṅs te ṅu ba’i bźin gyis ba laṅ rdzi daṅ
phyugs rdzi dag daṅ (7) lhan cig sa phyag par brtsams pa daṅ | tshe daṅ ldan pa kā t+yā
ya na chen po byuṅ nas de gñis kyis rkaṅ pa gñis la gtugs te dris pa | ’phags pa ’di di lags
| des smras pa | las dag yin mod gźan ci źig ’byuṅ bar ’gyur ||||’dul (125a1) ba rnam par
’byed pa | bam po bdun bcu rtsa gñis pa | de gñis kyis smras pa | ’phags pa gtsug phud
can skye bo phal po che daṅ bcas pas las ’di lta bu bgyis pa gaṅ lags pa de’i rnam par smin
pa cir ’gyur | des smras pa | deṅ nas ñi ma bdun na groṅ (2) khyer sgra sgrogs sas non par
’gyur ro ||’phags pa rim pa ji lta bur ’gyur | tshe daṅ ldan pa gñis re źig ñi ma daṅ po
la rluṅ mo che byuṅ nas groṅ khyer sgra sgrogs rdo ba daṅ | gseg ma daṅ | gyo mo med par
rnam par ’jog par ’gyur ro ||ñi ma gñis pa la me tog gis char ’bab (3) bar ’gyur ro ||ñi
ma gsum pa la gos kyi char ’bab par ’gyur ro ||ñi ma bźi pa la dṅul gyi char ’bab par ’gyur
ro ||ñi ma lṅa pa la gser gyi char ’bab par ’gyur ro ||de’i ’og tu groṅ khyer sgra sgrogs
kyi ñen kor na gnas pa gaṅ dag gis las mthun par byas pa (4) de dag groṅ khyer sgra sgrogs
su ’jug par ’gyur źiṅ | de dag źugs pa na ñi ma drug pa la rin po che’i char ’bab par ’gyur
ro ||ñi ma bdun pa la sa’i char ’bab par ’gyur ro ||de gñis kyis smras pa | ’phags pa
ci lags | bdag cag gñis kyaṅ las de’i (5) cha can lags sam | bźin bzaṅs gñis khyed gñis ni
las de’i cha can ma yin no ||’phags pa gal te de ltan bdag cag gñis kyis groṅ khyer ’di
nas ji ltar ’byuṅ bar bgyi | des smras pa | bźin bzaṅs gñis khyed gñis kyis raṅ gi khyim nas
chuṅ kluṅ (6) gi bar du phug rkor chug la khyim druṅ du gru bźag ste sdod la gaṅ gi tshe
rin po che’i char ’bab pa de’i tshe na rin po che dag gis gru ’geṅs su chugs la bros śig
| de gñis kyis de’i rkaṅ pa gñis la gtugs te groṅ khyer sgra sgrogs su źugs nas de gñis rgyal
po’i gan du (7) soṅ ste smras pa | ’phags pa kā t+yā ya na chen po la cuṅ źig bgyis sam
| ci na dog sas bkab | des smras pa | śes ldan gñis de gson nam | lha gson no ||ci zer
| lha de ’di skad ces deṅ nas gdugs bdun na groṅ khyer sgra sgrogs dog pas non par (125b1)
’gyur źes mchi’o ||rim pa ji ltar ’gyur | de gñis kyis smras pa | lha de ’di skad ces re
źig ñi ma daṅ po la rluṅ mo che byuṅ nas groṅ khyer sgra sgrogs rṅo ba daṅ | gseg ma daṅ |
gyo mo med par rnam par ’jog par ’gyur ro ||ñi ma gñis pa la me tog gi char ’bab (2) par
’gyur ro | ñi ma gsum pa la gos kyi char ’bab par ’gyur ro ||ñi ma lṅa pa la gser gyi char
’bab par ’gyur ro ||de’i ’og tu groṅ khyer sgra sgrogs kyi ñen kor na gnas pa gaṅ dag gis
las mthun par byas pa (3) de dag groṅ khyer sgra sgrogs su ’jug par ’gyur źiṅ de dag źugs
pa na ñi ma drug pa la rin po che’i char ’bab par ’gyur ro ||ñi ma bdun pa la sa’i char ’bab
par ’gyur ro źes mchi’o ||blon po skyon chags pa de gñis kyis smras pa | lha bram ze gaṅ
la sloṅ mo stsal (4) nas yaṅ bcad na de legs pa ci źig sems te | lhas de ’khor lṅa brgya
daṅ ldan pa la bsod sñoms stsal nas bcad ciṅ saṅs kyaṅ g-yogs pas de ’di skad mchi ba las
gźan pa ches śis pa’i tshig smra bar ga la ’gyur | rgyal po gtsug pud can gyis bsams pa
| de (5) bden no sñam pa daṅ | blon po’i mchog he ru ka daṅ | b+hi ru ka gñis kyis bźin bsgyur
ciṅ lag pa gñis yoṅs su dril te doṅ ṅo ||de na he ru ka la bu sṅo bsaṅs źes bya ba khye’u
źig yod la ||b+hi ru ka la yaṅ bu mo sṅo bsaṅs can źes bya ba bu mo źig yod nas | he
ru kas (6) khye’u sṅo bsaṅs tshe daṅ ldan pa kā t+yā ya na chen po la phul te smras pa | ’phags
pa gal te ’di la dge ba’i rtsa ba ’ga’ źiṅ mchis na rab tu dbyuṅ du gsol | gal te ma
mchis na ’di khyod ñid kyis źabs ’briṅ ba lags so ||b+hi ru kas kyaṅ bu mo sṅo bsaṅs can
dge sloṅ ma rim (7) la phul te smras pa | ’phags ma gal te ’di la dge ba’i rtsa ba bka’ źig
mchis na rab tu dbyuṅ du gsol ||gal te ma mchis na kau śā m+bī na khyim bdag gdaṅs can źes
bgyi ba bdag gi chuṅ po grogs śiṅ mchis pa de la gtad du gsol ||des khas blaṅs so ||de
(126a1) nas dge sloṅ ma rim bu mo sṅo bsaṅs can khrid de rdzu ’phrul gyis groṅ khyer sgra
sgrogs nas soṅ nas | des bu mo de kau śām+bīra khyim bdag gdaṅs can la gtad nas phrin ji skad
spriṅ ba yaṅ bzlas so ||tshe daṅ ldan pa kā t+yā ya na chen po ni de ñid du ’dug go |
(2) blon po’i mchog he ru ka daṅ b+hi ru ka gñis kyis khyim nas chu kluṅ gi bar du phug rkor
bcug ste khyim duṅ du gru bźag nas bsdad do ||ji tsam na ñi ma de la rluṅ mo che byuṅ nas
des groṅ khyer sgra sgrogs de rdo ba daṅ | gseg ma daṅ | gyo mo med par rnam par bźag go
| ñi (3) ma gñis pa la me tog gi char ’bab pa daṅ | blon po skyon chags pa de gñis kyis
smras pa | lha rgyal po ṅa las nu la dguṅ bdun du dbyig gi char bab ces gda’ bas lha la yaṅ
me tog gi char ’di bab pas riṅ po mi thogs par gos kyi char ’bab par ’gyur (4) ro | ñi ma
gsum pa la gos kyi char bab pas daṅ | blon po skyon chags pa de gñis kyi sa smras pa | lha
la gos kyi char ’di bab pas riṅ po mi thogs par dṅul gyi char ’bab par ’gyur ro ||ñi ma
bźi ba dṅul gyi char bab pa daṅ | blon po skyon chags pa de gñis kyis (5) smras pa | lha
la dṅul gyi char ’di bab pas riṅ po mi thogs par gser gyi char ’bab par ’gyur ro ||ñi ma lṅa
pa la gser gyi char bab pa daṅ | blon po skyon chags pa de gñis kyis smras pa | lha la
gser gyi char ’di bab pas riṅ po mi thogs par rin po che’i char ’bab (6) par ’gyur ro ||de’i
’og tu groṅ khyer sgra sgrogs kyi ñen kor na gnas pa gaṅ dag gis las mthun par byas pa
de dag groṅ khyer sgra sgrogs su źugs śiṅ de dag źugs pa na ñi ma drug pa la rin po che’i
char bab pa daṅ | blon po’i mchog he ru ka daṅ | b+hi ru ka gñis kyis rin po (7) che dag gis
gru ’geṅs su bcug ste bros so ||de na he ru kas phyogs gźan źig tu he ru ka’i rtsal źes
bya ba’i groṅ khyer rtsig tu bcug nas | de’i miṅ he ru ka’i rtsal te ru ka’i rtsal ces bya
bar gyur to ||b+hi ru kas kyaṅ phyogs gźan źig tu b+hi ru ka’i rtsal ces bya ba’i groṅ (126b1)
khyer rtsig tu bcug nas de’i miṅ b+hi ru ka’i rtsal b+hi ru ka’i rtsal źes bya bar
gyur to ||ñi ma bdun pa la sa’i char ’bab par brtsams pa daṅ | groṅ khyer sgra sgrogs su sgra
mthon po daṅ | sgra chen po byuṅ nas rgyal pos smras pa | śes ldan dag sgra mthon po daṅ
| sgra chen po de (2) ci blon po rnams kyis smras pa | lha sa’i char bab bo ||rgyal pos
smras pa | śes ldan dag gal te de lta na blon po’i mchog he ru ka daṅ | b+hi ru ka ga na
’dug tshol cig | de dag gis btsal bar brtsams pa daṅ | ji tsam na de gñis bros par tshor nas
| de dag gis (3) rgyal po la smras pa | lha de gñis bros te ma mchis so ||de nas rgyal
po gtsug phud can ’bros par brtsams pa daṅ | mi ma yin pa dag gis sgo bcad do ||khye’u sṅo
bsaṅs kyis smras pa | ’phags pa groṅ khyer du sgra mthon po daṅ sgra chen po byuṅ ba ’di
ci lags | (4) tshe daṅ ldan pa kā t+yā ya na chen pos smras pa | bu skar khuṅ nas khar phor
phyir phyuṅ śig | des skar khuṅ nas khar por phyir phyuṅ ba daṅ sas phyed tsam gaṅ bar gyur
nas tshe daṅ ldan pa kā t+yā ya na chen pos bsams pa | da duṅ spyod yul lhag ma daṅ bcas
pa yin no sñam mo ||(5) ji tsam na yaṅ khar por phyi rol du phyuṅ ba daṅ byur bur gaṅ bar
gyur nas | tshe daṅ ldan pa kā t+yā ya na chen pos bsams pa | da ni spyod yul med par gyur
gyis ’gro’o sñam mo ||de nas groṅ khyer sgra sgrogs nas gñug mar gnas pa’i lha mo gaṅ
yin pa de tshe daṅ ldan pa kā (6) t+yā ya na chen po ga la ba der soṅ ste phyin nas rkaṅ pa
gñis la phyag ’tshal te smras pa | ’phags pa bdag kyaṅ mchi ste ’phags pa’i bsñen bkur bgyi’o
||des daṅ du blaṅs so ||tshe daṅ ldan pa kā t+yā ya na chen pos sṅo bsaṅs la smras pa
| bu chos gos kyi grwa (7) nas zuṅ śig daṅ ’doṅ ṅo ||des chos gos kyis grwa nas bzuṅ ba
daṅ des khye’u sṅo bsaṅs khrid de rdzu ’phrul gyis steṅ gi nam mkha’ las soṅ ṅo ||sgra sgrogs
na gñug mar gnas pa’i lha mo yaṅ raṅ gi rdzu ’phrul gyis de’i phyi bźin soṅ ba daṅ | groṅ
khyer sgra sgrogs (127a1) kyaṅ sas non par gyur to ||de dag mthar gyis kha ra ba na źes
bya ba’i ri brags su phyin nas de dag de na g-yul gyi gźi na ’khod do ||tshe daṅ ldan pa
kā t+yā ya na chen pos khye’u sṅo bsaṅs g-yul gyi gźir bźag ste bsod sñoms la źugs pa daṅ
| lha mo (2) de’i mthus g-yul gyi gźi der ’bru ’phel bar gyur nas de na mi gaṅ ’dug pa des
khye’u de mthoṅ nas de’i gan du soṅ ste smras pa | kye khye’u khyod kyi mthus g-yul gyi
gźir ’bru ’phel bar gyur to ||des smras pa | kho bo’i mthus g-yul gyi gźir ’bru ’phel bar
gyur pa (3) ma yin te | ’di ltar groṅ khyer sgra sgrogs na gñug mar gnas pa’i lha mo ’dir
’oṅs te phyogs ga ge mo źig na ’dug pa de’i mthus g-yul gyi gźir ’bru ’phel bar gyur to ||de
de’i gan du soṅ ste rkaṅ pa gñis la gtugs nas smras pa | lha mo bdag groṅ du mchi ste slar
(4) mchi’i bar du re źig lde mig daṅ | lde mig kyog po ’di gzuṅ źiṅ khyod kyis bdag ma
lags pa gźan su la yaṅ mi stsal bar gsol ||des blaṅs pa daṅ | mi de yaṅ ri brags su soṅ nas
ri brags na gnas pa’i skye bo’i tshogs bsdus te smras pa | śes ldan dag groṅ (5) khyer
sgra sgrogs na gñug mar gnas pa’i lha mo ’dir ’oṅs te g-yul gyi gźi na ’dug pas de’i mthus
g-yul gyi gźir ’bru ’phel bar gyur nas bdag gis de’i lag tu lde mig daṅ | lde mig kyog po
byin te bdag gis de la bdag groṅ du mchi ste slar mchi’i bar du lde mig (6) daṅ | lde mig
kyog po ’di gzuṅ źiṅ khyod kyis bdag ma gtogs pa gźan su la yaṅ stsal bar mi bgyi’o źes smras
kyis | de’i phyir groṅ mi rnams la gal te bdag gi bu gtso bor dbaṅ bskur na kho bo bdag
ñid srog daṅ ’bral bar gsol ba ’debs te | de lta na lha mo (7) bdag cag gi gnas nas gar
yaṅ ’gro bar mi ’gyur bas khyed cag loṅs spyod dag gis mthon par ’phel bar ’gyur źiṅ yams
kyi nad thams cad kyaṅ ñe bar źi bar ’gyur ro ||de dag gis de’i bu gtso bor dbaṅ bskur nas
des kyaṅ bdag ñid srog daṅ bral bar byas so ||de (127b1) nas de dag gis gnas de thams cad
spos daṅ me tog gis mdzes par byas śiṅ gdugs daṅ rgyal mtshan gyis brgyan te | gtor ma thogs
nas lha mo de ga la ba der doṅ ste phyin nas rkaṅ pa gtugs te smras pa | lha mo khyod
’di ñid du bźugs par gsol ||des (2) smras pa | kho bo ni ’phags pa kā t+yā ya chen po la
bsñen bkur byed pa yin pas ’di na kho mo’i gnas med do ||tshe daṅ ldan pa kā t+yā ya na chen
pos smras pa | lha mo khyod kyis gaṅ las lde mig daṅ | lde mig kyog po blaṅs pa soms śig
| des bsam pa la źugs (3) pa daṅ | ji tsam na mi des dus la bab par mthoṅ nas des gnas de
na gnas pa’i skye bo’i tshogs la smras pa | śes ldan dag kho mo dam tshig gis gnas par bya
ste | gal te kho mo’i gnas gźi ji lta bu byed du ’jug pa de lta bur ’phags pa’i gnas gźi
yaṅ byed du ’jug (4) na kho mo ’dug go ||de dag gis khas blaṅs nas | de dag gis lha mo de’i
gnas ji lta bu byed du bcug pa de lta bur tshe daṅ ldan pa kā t+yā ya na chen po’i gnas
kyaṅ byed du bcug go | lha mo de’i gnas su mar ma btsugs pa gaṅ yin pa de des khyer te tshe
ldan pa kā t+yā ya na (5) chen po’i gnas su ’dzugs par byed do ||de mar me khyer te ’gro
ba rtsig druṅ na ’dug ba’i mi źig gis mthoṅ nas des bsams pa | lha mo ’di ’phags pa kā
t+yā ya na chen po’i gan du ’doṅ bas ’gro’o sñam pa daṅ | des de’i sems śes nas khros te ri
brags ’di na gnas (6) pa’i skye bo’i tshogs ’di ni sdig pa’i sems kun du spyod pa yin te
| ’phags pa kā t+yā ya na chen po ’dod pa’i dri ṅa ba med pa la brdzun gyis skur ba ’debs
par byed do sñam nas | des ri brags der mi ṅas phyuṅ ste skye bo phal po che śi bar gyur
nas skye bo śi ba’i ro phyir (7) ’byin pa na khri daṅ khri dag ’dom par gyur to ||gnas de
na gnas pa’i skye bo’i tshogs kyis ltas pa dag bkug ste | dris pa | ’di ci las gyur | de dag
gis smras pa | lha mo ’khrugs so ||de dag gis de la bzod pa gsol bar brtsams pa daṅ | des
smras (128a1) pa | khyed cag ’phags pa kā t+yā ya na chen po ’dod pa’i dri ṅa ba med pa
la brdzun gyis skur pa ’debs par byed do ||de dag gis yaṅ smras pa | lha mo bzod pa mdzod
cig daṅ ’ga’ yaṅ bsñen bkur ma lags pa bgyid par mi ’gyur ro ||des smra pa | (2) dam tshig
gis bzod par bya ste | gal te khyed cag kho mo la ji ltar bsñen bkur byed pa de ltar ’phags
pa kā t+yā ya na chen po la yaṅ byed na bzod par bya’o ||de dag gis smras pa | lha mo
ches khyad par du ’phags par bgyis bzod par mdzod cig | des de dag la bzod par (3) byas so
||de dag gis kyaṅ tsho daṅ ldan pa kā t+yā ya na chen po la ches khyad par du ’phags pa’i
bsñen bkur byas so ||tshe daṅ ldan pa kā t+yā ya na chen pos de ñid du dbyar gnas par khas
blaṅs nas khye’u sṅo bsaṅs khrid de lha mo la smras nas ’phags pa daṅ | lha mos smras pa
| (4) ’phags pa bdag la mtshan ma cuṅ źig stsol cig daṅ bdag de la mchod pa bgyid ciṅ mchis
so ||des de la khar por byin nas des de la khas phub ste mchod rten du byas nas dus ston
byed du bcug nas | khar por gyi dus ston khar por gyi dus ston źes bya ba’i miṅ du (5) gyur
te | deṅ saṅ yaṅ dge sloṅ mchod rten la phyag ’tshal ba dag phyag ’tshal bar byed do ||khye’u
sṅo bsaṅs tshe daṅ ldan pa kā t+yā ya na chen po’i chos gos kyi grwa nas ’jus te de
’phyaṅ źiṅ ’gro ba ba laṅ rdzi daṅ phyugs rdzi dag gis mthoṅ nas | de dag gis ’phyaṅ ba
pa ’phyaṅ (6) ba ba źes bya ba’i sgra chen po phyuṅ bas yul de’i mi rnams kyi miṅ ’phyaṅ ba
pa ’phyaṅ ba pa źes bya ba’i miṅ du gyur to ||tshe daṅ ldan pa kā t+yā ya na chen po’i ri
brags śig tu phyin nas der khye’u sṅo bsaṅs śiṅ ljon pa’i druṅ du bźag ste bsod sñoms la
źugs so ||ri brags de na (7) rgyal po bu med par dus la bab nas pho braṅ ’khor gyi mi daṅ
blon po daṅ | yul mi dag ’dus te smras pa | śes ldan dag gaṅ źig rgyal por dbaṅ bkur bar
bya | de na kha cig gis smras pa | gaṅ bsod nams daṅ dbaṅ che bar grags pa’o ||kha cig gis
smras pa | (128b1) de ji ltar śes par bya | kha cig gis smras pa | rtog pa dag bsko bar bya’o
||de dag gis rtog pa dag bskos nas de dag gis phan tshun btsal bar brtsams pa daṅ | de
dag gis khye’u de śiṅ ljon pa’i druṅ na gñid log par mthoṅ nas | de dag gis de’i mtshan
ma gzuṅ (2) bar brtsams pa daṅ | ji tsam na śiṅ ljon pa gźan dag gi grib ma śar phyogs su
gźol ba daṅ | śar phyogs su ’bab pa daṅ | śar phyogs su bab par gyur na śiṅ ljon pa de’i grib
mas khye’u de’i lus mi gtoṅ bar mthoṅ ṅo ||mthoṅ nas kyaṅ gros bya bar (3) brtsams pa
| śes ldan dag khye’u ’di bsod nams daṅ dbaṅ che bar grags pa yin gyis ’di dbaṅ bskur bar
bya’o ||de dag gis de sad par byas te smras pa | khye’u rgyal srid loṅ śig | khye’u sa smras
pa | kho bo rgyal srid don du gñer ba ma yin te ||kho bo ni (4) ’phags pa kā t+yā ya na
chen po’i bsñen bkur ba yin no ||tshe daṅ ldan pa kā t+yā ya na chen pos thos nas ci khye’u
’di la rgyal srid du ’gyur ba’i las dag yod dam med sñam du bsams nas yoṅ par mthoṅ nas
des smras pa | bu rgyal srid loṅ la ’di ltar khyod kyis chos kyis (5) byed du chug śig |
des mnos te | de dag gis de dbaṅ bskur nas khye’u sṅo bsaṅs kyis der rgyal srid byed du bcug
pas sṅo bsaṅs kyi rgyal srid sṅo bsaṅs kyi rgyal srid ces bya ba’i miṅ du gyur to ||tshe
daṅ ldan pa kā t+yā ya na chen po yul bog ka nar phyin nas | tshe daṅ ldan pa (6) kā t+yā
ya na chen po’i ma bog ka nar skyes pa des tshe daṅ ldan pa kā t+yā ya na chen po mthoṅ
nas smras pa | bu khyod yun riṅ źig lon nas mthoṅ ṅo ||bu khyod yun riṅ źig lon nas mthoṅ
ṅo ||de’i nu ma gñis las kyaṅ ’o ma’i rgyun ’dzag go | tshe daṅ ldan pa kā t+yā ya na chen
(7) pos de la yum yum źes bag phab pa daṅ | des tshe daṅ ldan pa kā t+yā ya na chen po zan
byin nas | tshe daṅ ldan pa kāt+yā ya na chen pos de’i bsam pa daṅ | bag la ñal ba daṅ |
khams daṅ | raṅ bźin khoṅ du chud nas gaṅ thos nas | des stan de ñid la ’dug (129a1) bźin
du ’jig tshogs la lta ba’i ri’i rtse mo ñi śu mtho ba ye śes kyi rdo rjes bcom ste rgyun
du źugs pa’i ’bras bu mṅon sum du byas pa de lta bur ’phags pa’i bden pa bźi yaṅ dag par so
sor rtogs par byed pa’i chos bstan par byas so ||des bden pa mthoṅ (2) nas btsun pas bdag
la gaṅ mdzad pa ’di lta bu ni bdag la phas kyaṅ ma bgyis | mas kyaṅ ma bgyis | rgyal pos
kyaṅ ma bgyis | lha rnams kyis kyaṅ ma bgyis | sṅon gyi pha mes dag gis ma bgyis ||dge sbyoṅ
daṅ bram ze dag gis kyaṅ ma bgyis | byams pa daṅ (3) mdza’ bśes daṅ | rtsa lag gi tshogs
kyis kyaṅ ma bgyis te | khrag daṅ mchi ma’i rgya mtsho ni bskams | rus pa’i ri dag las
ni bsgral | ṅan soṅ gi sgo dag ni bkum | mtho ris daṅ thar pa’i sgo dag ni phye | sems can
dmyal ba daṅ dud ’gro dag yi dgas dag nas ni rkaṅ (4) pa phyuṅ | lha mi rnams kyi naṅ du
ni bźag go źes lan gsum ched du brjod pa ched du brjod do ||yaṅ smras pa | dka’ ba byed pa’i
ma la ni ||bu pho bzaṅ pos gaṅ bya ba | de ni khyod kyis bdag la bgyis ||sems ni mtho ris
gźol bar gyur ||ṅan soṅ dag nas (5) legs phyuṅ źiṅ ||khyod kyis mtho ris thar pa la ||rab
tu ’bad pas bdag bźag ste ||khyod kyis dga’ ba legs par mdzad | tshoṅ pas khe spogs rñed
pa ltar ||mtho ris rñed pa bdag gis rñed | dge ba’i bśes gñen rnams la ni ||ñe bar brten
pa bzaṅ ba lags ||(6) de nas tshe daṅ ldan pa kā t+yā ya na chen pos bu mo bzaṅ mo de bden
pa dag la bźag nas smras pa | yum bltas lags kyis bdag mchi’o ||des smras pa | bu gal te
de lta na bdag la mtshan ma cuṅ źig stsol cig daṅ bdag de la mchod pa bgyid ciṅ mchis so
||des de la khar ba (7) byin nas des mchod rten byas te | der btsugs nas khar ba’i mchod rten
khar ba’i mchod rten źes bya ba’i miṅ du gyur te | deṅ saṅ yaṅ dge sloṅ mchod rten la
phyag ’tshal ba dag phyag ’tshal bar byed do ||tshe daṅ ldan pa kā t+yā ya na chen po yul
dbus su ’gro ’dod nas yul sin (129b1) dur phyin pa daṅ | de nas byaṅ lam na gnas pa’i lha
mo gaṅ yin pa des tshe daṅ ldan pa kā t+yā ya na chen po la ’di skad ces smras so ||’phags
pa bdag la yaṅ mtshan ma cuṅ źig stsol cig daṅ bdag de la mchod par bgyid ciṅ mchis so ||des
bsams pa | bcom ldan ’das (2) kyis yul dbus su lham sgrog gu can bcaṅ bar mi bya’o źes
bka’ stsal pas ’di de la sbyin no sñam nas | des lham sgrog gu can de de la byin pa daṅ |
des gnas gźi byed du bcug ste der bźag pa daṅ | kha cig gis ni lham gyi dbaṅ phyug ces bya
bar śes so ||kha cig (3) gis lham gyis gźi źes bya bar śes so ||tshe daṅ ldan pa kā t+yā
ya na chen po mthar gyis mñan yod du phyin nas dge sloṅ rnams kyis mthoṅ nas smras pa | tshe
daṅ ldan pa ’oṅs pa legs so ||’oṅs pa legs so ||ji ltar bde bar brgyus sam | des smras
pa | tshe daṅ ldan (4) pa dag cuṅ zad bde bar yaṅ brgyus | cuṅ zad sdug bsṅal bar yaṅ brgyus
so ||dge sloṅ rnams kyis smras pa | ji ltar bde bar brgyus | ji ltar sdug bsṅal bar brgyus
| des smras pa | sems can gyi bya ba byas pa | gaṅ yin pa de dag ni bde bar brgyus pa
(5) yin no ||rgyal po gtsug phud can daṅ | groṅ khyer sgra sgrogs nas gnas pa’i skye bo’i
tshogs kyis bdag sas mnan pa gaṅ yin pa daṅ | blon po’i mchog he ru ka daṅ | b+hi ru ka gñis
tshogs chen pos bros pa gaṅ yin pa de ni sdug bsṅal bar brgyus pa yin no ||(6) dge sloṅ
don ñuṅ ṅu dag gis smad de smas pa | da ni pha gsod pa yin te | des tshe daṅ ldan pa u tra
ya na dgra bcom pa ñid thob pa ñes pa med pa gnod pa mi byed pa bsad de | ’di ni de’i me
tog tsam yin gyi ’bras bu ni gźan ’byuṅ bar ’gyur ro ||dge sloṅ rnams the (7) tshom skyes
nas the tshom thams cad gcod pa saṅs rgyas bcom ldan ’das la źus pa | btsun pa tshe daṅ
ldan pa u tra ya nas las ci bgyis na des phyug pa nor maṅ la loṅs spyod che ba’i khyim du
skyes śiṅ | bcom ldan ’das kyi bstan pa la rab tu byuṅ nas ñon (130a1) moṅs pa thams cad spaṅs
pas | dgra bcom pa ñid mṅon du bgyis nas mtshon gyis bkum par gyur ||bcom ldan ’das kyis
bka’ stsal pa | dge sloṅ dag dge sloṅ u tra ya na ñid kyis las tshogs rñed pa | rkyen
yoṅs su bsgyur ba | ’od pa bźin du ñe (2) bar gnas pa | gdon mi za par ’byuṅ bar ’gyur ba
dag byas śiṅ bsags pas u tra ya na ñid kyis las byas śiṅ bsags pa dag gźan su źig gis so sor
myoṅ bar ’gyur ||dge sloṅ dag las byas śiṅ bsags pa dag ni phyi rol gyi sa’i khams la rnam
par smin par mi (3) ’gyur ||chu’i khams la mi ’gyur | me’i khams la mi ’gyur ||rluṅ gi
khams la mi ’gyur gyi ||’di ltar las dge ba daṅ mi dge ba byas śiṅ bsags pa dag ni zin pa’i
phuṅ po daṅ | khams daṅ skye mched dag la rnam par smin par ’gyur te | las rnams bskal
pa (4) brgyar yaṅ ni ||chud mi za ba’aṅ tshogs daṅ dus ||rñed na lus can rnams la ni | ’bras
bu dag tu ’gyur ba ñid ||dge sloṅ dag | sṅon byuṅ ba ’das pa’i dus na saṅs rgyas rnams
’byuṅ ba med pa’i tshe raṅ saṅs rgyas dman pa daṅ | bkren pa la rjes su sñiṅ brtse ba | bas
(5) mtha’i gnas mal la dga’ ba | bse ru lta bu gcig pu ’jig rten gyi yon gnas su gyur pa
dag ’jig rten du byuṅ ṅo ||ji tsam du ri brags śig na rṅon pa źig ’dug ste | ri brags de
daṅ ha caṅ mi riṅ ba źig na ri dgas daṅ bya maṅ po dag gi rten du gyur pa mtsho’u źig yod
pa (6) der rṅon pa de ñi ma re re źiṅ ri dgas daṅ bya maṅ po dag druṅs dbyuṅ ba’i phyir daṅ
| ñams par bya ba’i phyir daṅ | tshul ma yin pas sdug bsṅal bar bya ba’i phyir rṅon spyad
daṅ | rñi daṅ rñoṅ maṅ po dag ’dzugs par byed do ||de’i rṅon spyad daṅ | rñi daṅ rñoṅ de
dag kyaṅ don yod pa yin (7) no||ji tsam dus gźan źig na raṅ saṅs rgyas śig ljoṅs rgyu źiṅ
soṅ ba na ri brags der phyin nas lha’i gnas śig tu mtshan mo gnas par khas blaṅs nas de sṅa
dro śam thabs bgos lhuṅ bzed daṅ chos gos thogs te ri brags der bsod sñoms la źugs so ||der
bsod sñoms (130b1) brgyus nas bsams pa | lha’i gnas ’di ñin mo rgyun lugs mod pa yin
gyis | ri brags kyi phyi rol gyi gnas źi ba źig tu bsod sñoms bza’o sñam nas de ri brags nas
byuṅ ste | ’di ni źi ba’o | ’di ni źi ba’o ||źes mtshe’u de ga la ba der soṅ ste | phyin
nas lhuṅ (2) bzed daṅ chu tshags mtha’ gcig tu bźag ste | rkaṅ pa gñis bkrus nas lag pa
gñis bsñal te chu btsags nas | lo ma lhags pa dag blaṅs te ’dug nas zas kyi bya ba byas te
| lag pa gñis bsñal nas kha dkrus te lhuṅ bzed daṅ | chu tshags gnas ji lta ba (3) bźin du
bźag nas | rkaṅ pa gñis bkrus te śiṅ druṅ źig tu brten nas braṅ ’gro’i rgyal po ñal ba’i
lus bsgyil ba ltar skyil kruṅ bcas te spyod lam źi bar ’dug pa daṅ | de’i ñin mo mo’i dris
ri dgas gcig kyaṅ ma zin to ||de na rṅon pa de naṅ par sṅar laṅs te mtshe’u de (4) ga la
ba der soṅ nas | des rṅon spyad daṅ | rñi daṅ rñoṅ de dag byul bar brtsams pa daṅ | ri dgas
gcig kyaṅ ma mthoṅ nas de ’di sñam du sems te | bdag gi rṅon spyad daṅ | rñi daṅ rñoṅ ’di
dag don yod pa yin na | gaṅ gi phyir deṅ ri dgas gcig kyaṅ ma zin pa ’di’i (5) rgyu gaṅ
yin sñam nas | des mtshe’u de’i then kor byul bar brtsams pa daṅ mi’i rjes mthoṅ nas | de
rjes de’i phyi bźin du soṅ ba daṅ | raṅ saṅs rgyas spyod lam źi bar ’dug pa de mthoṅ nas
des bsams pa | rab tu byuṅ ba sems źi ba ’di dag gnas ’di lta bu (6) dag tu mṅon par dga’
bar byed pas gal te bdag gis ’di’i srog gcad pa ma byas na ’di dag gis ṅes par bdag gi ’tsho
ba gcod par byed kyis rnam pa thams cad du ’di gsad par bya’o sñam nas | sñiṅ rje med pa’i
sems daṅ ldan pa | ’jig rten pha rol btaṅ ba (7) des mṅa’ dug can gyis gźu rṅa’i dbyibs
’dra ba rna druṅ du thug par bkaṅ ste raṅ saṅs rgyas de’ gnad du bsnun to ||raṅ saṅs rgyas
bdag ñid chen po des bsams pa | rṅon pa ñon moṅs pa ’di ha caṅ smras pa daṅ | ñams par
gyur na mi ruṅ gis ||’di la lag na (131a1) draṅ ba sbyin no sñam nas des ṅaṅ pa’i rgyal po
’dab ma brkyaṅ ba ltar steṅ gi nam mkha’ la mṅon par ’phags nas ’bar ba daṅ | gsal ba daṅ
| char ’bebs pa daṅ | glog ’byin pa’i cho ’phrul dag bya bar brtsams so ||so so’i skye bo
ni rdzu ’phrul la myur (2) du sems gtod par byed pa yin pas rṅon pa de śiṅ ljon pa rtsa ba
nas bcad pa bźin du raṅ saṅs rgyas de’i rkaṅ pa gñis kyi druṅ du sgyel nas smras pa | yon
gnas yaṅ dag par gyur pa mar gśegs su gsol ||mar gśegs su gsol ||ñon moṅs ’dam du byiṅ ba
bdag (3) gi sug pa nas draṅ ba stsal du gsol ||raṅ saṅs rgyas de rṅon pa de la rjes su sñiṅ
brtse ba’i phyir steṅ gi mkha’ las śod du babs so ||de nas rṅon pa des zug rṅu med par
byas te | rma lhan gyis glan nas smras pa | ’phags pa sdum par gśegs su gsol ||gal te (4)
’dir gser gyi lhan pas glan par mdzad na de yaṅ bdag gis sbyar bar bgyi’o ||raṅ saṅs rgyas
kyis bsams pa | bdag gis rnag gi lus ’dis thob par bya ba gaṅ yin pa thob zin pas de’i phyir
da ni phuṅ po lhag ma med pa’i mya ṅan las ’das pa’i dbyiṅs su ’jug par (5) bya’o sñam
nas | de rṅon pa de ñid kyi mdun du yaṅ nam mkha’i dkyil du ’phags te | cho ’phrul rnam
pa sna tshogs dag rnam par bstan nas phuṅ po’i lhag ma med pa’i mya ṅan las ’das pa’i dbyiṅs
su mya ṅan las ’das so ||rṅon pa de nor daṅ ldan pa yin pas des spos kyi (6) śiṅ thams
cad kyis phuṅ por bcer te bsregs nas phuṅ po de ’o mas źi bar byas te rus pa de dag gser gyi
bum par bcug nas lam po che’i bźi mdor lus kyi mchod rten rtsig tu bcug ste | gdugs daṅ
| rgyal mtshan daṅ | ba dan dag bsgreṅ źiṅ dri daṅ | phreṅ (7) ba rgyu daṅ | bdug spos daṅ
| phye ma daṅ | sil sñan dag gis mchod pa byas nas rkaṅ pa gñis la phyag ’tshal te smon
lam ’di skad ces | bdag yon gnas dam par gyur pa ’di lta bu la gnod pa byas pa gaṅ yin pa’i
las de’i cha daṅ mthun par mi ’gyur (131b1) bar mchod pa byas pa gaṅ yin pa’i dge ba’i rtsa
ba ’dis bdag phyug pa nor maṅ ba | loṅs spyod che bar skye źiṅ ’di bas ches khyad par
du ’phags pa’i ston pa mñes par byed ciṅ thugs byuṅ bar mi byed pa’i yon tan gyi rnam pa de
lta bu thob par gyur cig ces btab bo | dge (2) sloṅ dag de la de’i tshe de’i dus na rṅon
pa gaṅ yin pa de ni dge sloṅ u tra ya na yin te | des raṅ saṅs rgyas kyi gnad du mda’ ’dug
can gyis bsnun pa gaṅ yin pa’i las de’i rnam par smin pas bskal par sems can dmyal ba chen
po mnar med par gduṅs nas las de ñid kyi (3) lhag mas tshe rabs lṅa brgyar mtshe’u de ñid
du ri dgas su gyur nas mda’ dug can gyis gdan du bsnun ciṅ dus la bab ste | da ltar gyi
bar du yaṅ dgra bcom pa thob kyaṅ de mtshon gyis yoṅs su mya ṅan las ’das so ||mchod pa byas
nas smon lam btab pa gaṅ yin pa des ni da (4) ltar phyug pa | nor maṅ ba | loṅs spyod
che bar skyes śiṅ ṅa’i bstan pa la rab tu byuṅ nas ñon moṅs pa thams cad spaṅs pas dgra bcom
pa ñid mṅon du byas śiṅ | ’dis raṅ saṅs rgyas bye ba phrag ’bum pas ches khyad par du ’phags
pa’i ston pa ṅa mñes par byas śiṅ thugs (5) byuṅ bar ma byas so ||dge sloṅ dag de ltar
na las gcig tu gnag pa rnams kyi rnam par smin pa ni gcig tu gnag pa yin la | las gcig
tu dkar ba rnams kyi rnam par smin pa yaṅ gcig tu dkar ba yin | las ’dren ma rnams kyi rnam
par smin pa yaṅ ’dren ma yin no ||(6) dge sloṅ dag de lta bas na las gcig tu gnag pa rnams
daṅ ’dren ma rnams spaṅs te | las gcig tu dkar ba rnams la brtsal bar bya ste | dge sloṅ
dag khyed kyis de ltar bslab par bya’o ||yaṅ dge sloṅ rnams the tshom thams cad gcod pa
saṅs rgyas (7) bcom ldan ’das la źus pa | btsun pa rgyal po gtsug pud can daṅ | groṅ khyer
sgra sgrogs na gnas pa’i skye bo’i tshogs daṅ | tshe daṅ ldan pa kā t+yā ya na chen pos las
ci bgyis na des dog sas non par gyur | blon po’i mchog he ru ka daṅ | b+hi ru ka gñis kyis
las ci źig (132a1) bgyis na bros par gyur | bcom ldan ’das kyis bka’ stsal pa | dge sloṅ
dag de dag ñid kyis las tshogs rñed pa | rkyen yoṅs su bsgyur ba | ’od pa bźin du ñe bar
gnas pa | gdon mi za bar ’byuṅ bar ’gyur pa dag byas śiṅ bsags pas de (2) dag ñid kyis las
byas śiṅ | bsags pa dag gźan su źig gis so sor myoṅ bar ’gyur ||dge sloṅ dag las byas śiṅ
bsags pa dag ni phyi rol gyi sa’i khams la rnam par smin par mi ’gyur | chu’i khams la
mi ’gyur | me’i khams la mi ’gyur ||rluṅ gi khams (3) la mi ’gyur gyi ||’di ltar las dge ba
daṅ mi dge ba byas śiṅ bsags pa dag ni zin pa’i phuṅ po daṅ | khams daṅ | skye mched dag
la rnam par smin par ’gyur te | las rnams bskal pa brgyar yaṅ ni ||chud mi za ba ’aṅ tshogs
daṅ dus ||rñed na lus can rnams (4) la ni||’bras bu dag tu ’gyur ba ñid | dge sloṅ dag
sṅon byuṅ ba ri brags śig na khyim bdag źig ’dug pa des rigs mñam pa las chuṅ ma blaṅs nas
de de daṅ lhan cig rtse bar byed | dga’ bar byed | dga’ mgur spyod par byed do ||rtse bar
byed | dga’ bar byed | (5) dga’ mgur spyod par byed pa de la bu khye’u źig byuṅ ṅo ||yaṅ
rtse bar byed | dga’ bar byed | dga’ mgur spyod par byed pa de la bu mo źig byuṅ nas ||de
gñis bsriṅs śiṅ bskyed de chen por gyur to ||bu mo de daṅ na mñam pa’i bu mo dag sloṅ ba ’oṅs
na | bu mo de la (6) sloṅ ba ’ga’ yaṅ ma ’oṅs so ||saṅs rgyas rnams ’byuṅ ba med pa’i
tshe raṅ saṅs rgyas dman pa daṅ bkren pa la rjes su sñiṅ brtse ba | bas mtha’i gnas mal la
dga’ ba bse ru lta bu gcig pu ’jig rten gyi yon gnas su gyur pa dag ’jig rten du byuṅ ṅo
| ji tsam (7) na raṅ saṅs rgyas źig ljoṅs rgyu źiṅ soṅ ba na ri brags der phyin nas bu mo
des khyim phyags nas phyag dar ri ba ma’i steṅ nas bor ba de raṅ saṅs rgyas bsod sñoms la
rgyu ba de’i mgo la phog go | bu mo des der phog pa mthoṅ nas ’gyod pa’i sems kyaṅ ma skyes
la | stes (132b1) dbaṅ gis de ñid kyi ñin mo de sloṅ ba ’oṅs nas miṅ pos de la dris pa |
deṅ khyod kyis ci byas na des na khyod sloṅ ba ’oṅs | des smras pa | bdag gis ded rab tu
byuṅ ba’i steṅ du phyag dar bor ro ||des ’dzum phyuṅ ba daṅ | bu mo des bu mo gźan dag la
sbran ciṅ des kyaṅ (2) gźan dag la sbran nas | ’jig rten la bu mo gaṅ daṅ gaṅ sloṅ ba mi ’oṅ
ba des raṅ saṅs rgyas kyi steṅ du phyag dar bor na de la sloṅ ba ’oṅ ṅo ||źes sdig pa can
gyi lta ba’i rnam pa de lta bu byuṅ ṅo ||bdag ñid chen po rnams ni bsñen bkur ma yin pas
’jigs pas raṅ saṅs rgyas (3) de ri brags de nas soṅ ba daṅ | draṅ sroṅ mṅon par śes pa lṅa
daṅ ldan pa rnams kyi steṅ du dor bar brtsams nas de dag kyaṅ doṅ ba daṅ | pha ma dag gi
steṅ du bor bar brtsams so ||ri brags de na khyim bdag dge ba’i chos can gñis śig ’khod
pa de gñis kyis smras pa | śes (4) ldan dag dam pa ma yin pa’i chos ’phel ba ’di bzlog par
bya’o ||źes de gñis kyis bzlog ciṅ spaṅs so ||dge sloṅ dag de’i tshe de’i dus na bu mo gaṅ
gis raṅ saṅs rgyas kyi steṅ du phyag dar bor ba de ni rgyal po gtsug pud can ’di yin no
||ri brags de na gnas pa’i skye (5) ba’i tshogs gaṅ yin pa de no groṅ khyer sgra sgrogs na
gnas pa’i skye bo’i tshogs ’di dag yin te | ’di dag gis raṅ saṅs rgyas daṅ | draṅ sroṅ daṅ
| pha ma dag gi steṅ du phyag dar bor ba gaṅ yin pa de’i las kyi rnam par smin pas sas non
par gyur to ||khyim bdag gñis (6) kyis bzlog pa gaṅ yin pa de ni blon po’i mchog he ru
ka daṅ | b+hi ru ka gñis yin te | las de’i rnam par smin pas bros par gyur to ||bu mo’i miṅ
po gaṅ gis ’dzum phyuṅ ba de ni dge sloṅ kā t+yā ya na chen po yin te | des ’dzum phyuṅ
ba gaṅ yin pa’i las de’i rnam par smin (7) pas sas g-yogs te | gal te dge sloṅ kā t+yā ya
na chen pos yon tan gyi tshogs ’di lta bu rtogs par ma gyur du zin na | dge sloṅ kā t+yā ya
na chen po yaṅ sas non ciṅ tshul ma yin pas sduṅ bsṅal bar ’gyur ro ||dge sloṅ dag de ltar
na las gcig tu gnag pa rnams kyi rnam (133a1) par smin pa ni gcig tu gnag pa yin la | las
gcig tu dkar ba rnams kyi rnam par smin pa yaṅ gcig tu dkar ba yin | las ’dren ma rnams
kyi rnam par smin pa yaṅ ’dren ma yin no ||dge sloṅ dag de lta bas na las gcig tu gnag pa
daṅ (2) ’dren ma rnams spaṅs te | las gcig tu dkar ba rnams la brtsal bar bya ste | dge sloṅ
dag khyod kyis de ltar bslab par bya’o ||saṅs rgyas bcom ldan ’das mñan yod na rgyal byed
kyi tshal mgon med zas sbyin gyi kun dga’ ra ba na bźugs so ||ko.o śām+bī na (3) khyim
bdag nor bzaṅs źes bya ba phyug pa | nor maṅ ba | loṅs spyod che ba źig ’dug pa de’i khyim
rgyal po śar ba’i druṅ na ’dug ciṅ de naṅ par sṅar laṅs te las kyi mtha’ dag la rtog tu
’gro’o ||de dbyig gi gdaṅs can yin pas rgyal po śar pas sgra’i gdaṅs las (4) de la gser bźag
pa ’bum yod par śes so ||ji tsam dus gźan źig na rgyal po śar pa don gyi gnas na ’dug pas
blon po rnams la smras pa | śes ldan dag khyim bdag nor bzaṅs ñi ma re re źiṅ naṅ par sṅar
laṅs te raṅ ñid las kyi mtha’ dag la rtog tu (5) ’gro ste | ’di la gser bźag pa ’bum yod
ces grag na ci’i phyir bdag ñid ṅal bar byed | blon po rnams kyis smras pa | lha ’di la
gser bźag pa ’bum ga la mchis te | gal te ’di la gser bźag pa ’bum mchis na ci’i slad du
bdag ñid ṅal bar (6) bgyid | rgyal pos smras pa | śes ldan dag gal te khyed cag yid mi ches
na khyim bdag nor bzaṅs bos śig daṅ dri’o | de dag gis khyim bdag nor bzaṅs bos nas rgyal
pos dris pa | khyim bdag khyod la gser bźag pa ’bum yod dam ||lha mchis (7) te | gal te
bźed na bźes su gsol | khyim bdag ṅa ni gser don du gñer ba ma yin gyi | ’di ltar ṅas khyod
la ci yod dam med ces dri bar zad do ||lha mchis te lhas ji ltar mkhyen pa de źu’o ||rgyal
pos smras pa | khyim bdag khyod dbyig gi gdaṅs (133b1) can yin pas ṅas sgra’i gdaṅs śes
so ||khyim bdag nor bzaṅs rgyal pos gdaṅs las śes pas de’i miṅ khyim bdag gdaṅs can khyim
bdag gdaṅs can źes bya bar gyur to ||rgyal pos de la smras pa | khyim bdag khyod phyug por
gyur pa yin na ci’i phyir khyod (2) raṅ gis źal ta byas te las kyi mtha’ dag byed du ’jug
| des smras pa | lha gal te bdag gis raṅ gi źal ta bgyis te las kyi mtha’ bgyid du ma stsal
na | bdag gi loṅs spyod dag ’phel źiṅ rgyas pa daṅ | yaṅs par yaṅ mi ’gyur la | lhas kyaṅ
bdag dbyig gi (3) gdaṅs can lags par mkhyen par mi ’gyur ro ||rgyal pos smras pa | khyim
bdag khyod ci’i phyir glaṅ po che daṅ rta dag gis mi ’gro ||lha bdag khyim khol lags pas
glaṅ po che daṅ rta dag gis mchi ba bdag gi tshul daṅ mthun pa ma lags so ||rgyal pos bsams
pa (4) grogs ’di lta bus rgyal srid byed du gźug par nus kyis | ’di blon po kho nar gźug
go sñam du rig nas smras pa | khyim bdag blon po gyis śig daṅ | lhan cig tu rgyal srid
byed du gźug go | des smras pa | lha de skad bka’ stsal pa mi rigs te | bdag ni khyim khol
(5) lags pas bdag źiṅ las kyi mtha’ rjes su bsgrub par rigs kyi | blon por mi rigs so ||rgyal
por mi rigs so ||rgyal pos de lta de ltar nan gyis mnan na ci nas kyaṅ gdon mi za par
khas len par śes te | nan gyis mnan nas des kyaṅ khas blaṅs so ||de nas rgyal pos de blon
por bcug nas (6) khyim bdag gdaṅs can gyis chos daṅ | rigs pas rgyal po’i bya ba daṅ | rgyal
po’i byed pa dag bya bar brtsams nas | des blon po gźan thams cad zil gyis mnan pa daṅ
| de dag phrag dog skyes te yid mi bde bar gyur nas ’dus te smras pa | śes ldan dag bdag
(7) cag ’di ltar khyim bdag gdaṅs can gyis zil gyis mnan par gyur na ’di la ji ltar bsgrub
par bya | de na kha cig gis smras pa | ’di la ci’i phyir bsgrub tu med | ’di ji srid du gtan
du gtiṅ tshugs par ma gyur pa de srid du ’di la rgyal pos chad pas gcod du gźug par bya’o
| (134a1) kha cig gis smras pa | mñes kyis de ltar bya’o źes de dag thams cad ’dus te
rgyal po’i gan du doṅ nas smras pa | lha rgyal po su lags | des smras pa | khyed cag gal sa
the tshom za | rgyal po ṅa yin mod gźan su źig yin | de dag gis smras pa | lha gdaṅs (2)
can rgyal po lags kyi khyod ni ma lags te | gal te de ’tshal bar gyur na lha bkroṅs te raṅ
ñid cod pan bciṅs nas rgyal srid kyi dbaṅ phyug gi bdag po bgyid du stsol bar ’gyur ro ||rgyal
pos smras pa | śes ldan dag ci’i phyir de de ltar ’gyur te | de ni chos gtso bor byed
pa (3) yin pas ji ltar de ltar byed par ’gyur | de dag gis smras pa | bdag cag gis lha’i
mṅon sum du ’gyur bar bgyi’o ||ji tsam dus gźan źig na khyim bdag gdaṅs can rgyal pos ñe
bar ’tsho ba’i rgol ba daṅ | phyir rgol ba dag gis yoṅs su bskor ciṅ rgyal po’i pho braṅ
(4) du źugs nas | rgyal po’i pho braṅ du thams cad skye bo’i tshogs kyis gaṅ bar des rgyal
po’i bya ba daṅ | rgyal po’i byed pa dag byas nas rgyal po’i pho braṅ nas phyir byuṅ ba daṅ
| rgyal pos ñe bar ’tsho ba sṅa na ’khod pa dag kyaṅ de daṅ lhan cig phyir byuṅ ste rgyal
po’i tshogs med par (5) ’dug pa daṅ | blon po de dag gis rgyal po la smras pa | lha gzigs
sam | bdag cag gis gsol pa gaṅ źags pa de ni ’di lags te | gal te ’di ’tshal bar gyur na
lha bkroṅs te raṅ ñid cod pan bciṅs nas rgyal srid kyi dbaṅ phyug gi bdag po bgyid du stsol
bar ’gyur ro ||(6) rgyal pos bsams pa | re źig ’di brtag par bya’o sñam nas | des de rgyu
ba daṅ gnas pa las brtag par brtsams pa daṅ | ji tsam na byaṅ lam nas ded dpon gyis zoṅ
rta ded de kau śām+bīra phyin nas rgyal pos gdaṅs can la bsgo ba | gser ’bum gyis rta dag
ños śig | des (7) gser ’bum gyis rta dag ños pa daṅ | rgyal pos gdaṅs can la bsgo ba | ’bum
gyi phyed byin la ’di skad ces bdag gis ’bum tshaṅ bar byin zin to ||źes byos śig | des
smras pa | lha de mi rigs te | gal te de ltar bgyis na slan cad ’dir chibs rta ’ tshoṅ pa
(134b1) daṅ | gźan ’ga’ yaṅ mchi bar mi ’gyur gyis ’di ltar lha’i dkor las ’bum byed stsol
cig daṅ bdag gis ’bum phyed stsal to ||rgyal pos smras pa | khyim bdag ṅa’i tshig de bźin
smras na ’di ci ’gal | des smras pa | lha bdag gis tshe gcig gi sdug bsṅal (2) gyi don
du tshe rabs maṅ po’i sdug bsṅal skyed par rṅo mi thog go | rgyal pos de la lan gsum gyi bar
du smras na yaṅ de ma btub nas | de nas rgyal pos blon po rnams la smras pa | śes ldan
dag gaṅ gis rgyal po rgyal rigs spyi bor dbaṅ bskur ba’i bka’ lan gsum gyi bar du (3) bcag
pa de’i chad pa ci yin ||blon po rnams kyis smras pa | lha de’i chad pa ni dgum pa lags so
||des smras pa | śes ldan dag gal te de lta na ṅas khyim bdag gdaṅs can yoṅs su btaṅ ṅo
||blon po rnams kyis mi gśed ma pa dag la bsgo ba | śes ldan dag lhas (4) bka’ stsal pa |
khyim bdag gdaṅs can sod cig ces byuṅ ṅo ||rgyal pos mi gśed ma pa de dag la gsaṅ ste bsgo
ba | khyed kyis khyim bdag gdaṅs can gsad par mi bya bar ’di ltar bsdigs par bya’o ||de dag
gis de’i mgrin par ka ra bī ra’i phreṅ ba gtags te groṅ khyer (5) gyi dbus nas gsod sar
khrid pa daṅ | de’i ñe du dag doṅ ste smras pa | khyim bdag ’di la lhas bka’ ci stsal pa
de ltar gyis la bdag ñid gsod du ma gźugs śig | des smras pa | kho bos lha’i bka’ chos daṅ
ldan pa bcag gam | ci gal te lhas kho bos ñes pa (6) med pa gnod pa mi byed pa gsod na gsod
du zad | kho bos tshe gcig gi sdug bsṅal gyi phyir tshe rabs maṅ po’i sdug bsṅal skyed
par mi nus so ||mi gśed ma ba de dag gis de gsod sar khrid de smras pa | khyim bdag lhas bka’
ci stsal ba de ltar gyis la bdag ñid gsod du (7) ma gźug śig | des smras pa | kho bos
lha’i bka’ chos daṅ ldan pa bcag gam ci | gal te lhas kho bo ñes pa med pa | gnod pa mi byed
pa gsod na gsod du zad | kho bos tshe gcig gi sdug bsṅal gyi phyir tshe rabs maṅ po’i sdug
bsṅal skyed par mi nus so ||mi (135a1) gśed ma pa de dag gis de rgyal po’i gan du khrid
de smras pa | lha khyim bdag gdaṅs can ’di ’di skad mchi’o ||rgyal pos smras pa | khyim
bdag ṅa khyod gsod par ’dod pa ma yin te | ’di ltar brtag par ’dod do ||des smras pa | lhas
bdag brtag pa’i dgoṅs (2) pas gnas skabs ’di lta bu stsal na | gal te bkyon na ji ltar bgyis
par ’gyur | ’di ltar gal te lha bdag la dgyes na bdag sbyin pa dag stsol ciṅ | bsod nams
dag bgyid par ci gnaṅ | rgyal pos smras pa | khyim bdag gal te de lta na gnaṅ gis ci dgar
sbyin pa dag byin (3) cig | bsod nams dag gyis śig | de nas khyim bdag gdaṅs can gyis
sbyin pa’i khaṅ pa rtsig tu bcug ste | sbyin pa’i źal ta ba mi bsko nas smras pa | śes ldan
dag gal te ’dir sṅon ma byuṅ ba’i rtags daṅ | cha lugs can gyi dge sbyoṅ ṅam | bram ze’am
| gźan (4) dag ’oṅs par gyur na kho bo la sbron cig | ji tsam na lho lam nas draṅ sroṅ lṅa
brgya tsam yul dbus su ’phags pa de dag mthar gyis lam du ’doṅ ba na dgon pa’i lam du phyin
nas de dag dgon pa’i naṅ du son pa na chu zad nas de dag chu daṅ bral bas skom gyis gduṅs
nas dgon (5) pa’i lam der phan tshun byul bar brtsams pa daṅ | de phan tshun ñul ba de
dag gis ha caṅ thag mi riṅ ba na gsiṅ ma sṅon po’i phyogs na śiṅ ljon pa źig mthoṅ nas de
na kha cig gis smras pa | śes ldan dag gsiṅ ma sṅon po’i phyogs ’di na śiṅ ljon pa źig snaṅ
gis tshur śeg (6) daṅ | ’di na chu yod par ’gyur gyis ltar ’doṅ ṅo | gźan dag gis smras
pa | legs kyis de bźin bya’o źes de dag doṅ ba daṅ ci tsam na chu med par mthoṅ nas de dag
gis gsol ba gdab bar brtsams te | śes ldan dag sa phyogs daṅ śiṅ ljon pa ’di ||lha’am |
(7) klu ’am | gnod sbyin nam | nam mkha’ ljiṅ ṅam | dri za ’am | mi ’am ci ’am | lto ’phye
chen po gaṅ gnas pa des bdag cag draṅ sroṅ lṅa brgya skom gyis gduṅs pa rnams la chu byin
cig ces smras so ||ji tsam na śiṅ ljon pa de las lag brgyan thams cad kyis brgyan pa (135b1)
źig gser gyi ril ba b+h+riṅa ga ra thogs te byuṅ nas draṅ sroṅ rnams kyis sñim pa bzed
de chu btuṅ bar brtsams nas | ji tsam na myaṅs na chu yan lag brgyad daṅ ldan pa yin te
| bsil ba daṅ | mṅar ba daṅ | yaṅ ba daṅ | ’jam pa daṅ | gsal ba daṅ | dri ṅa ba med pa daṅ
| (2) ’thuṅ na mgul la mi gnod pa daṅ | ’thuṅs pa na ltos min pa yin te | de dag tshim par
gyur nas ril ba bkaṅ ste śis pa brjod nas ’phags te doṅ ba daṅ | de dag la blo skyes pa
| śes ldan dag bdag cag gis de lta bu’i ya mtshan mthoṅ nas de la khyod su yin ||las gaṅ
(3) gis ’dir skyes źes ma dris pa ni bdag cag ñams pa yin gyis | tshur śeg phyir log la dri’o
sñam nas de dag thams cad ’dus te phyir log nas śiṅ ljon pa de’i druṅ du ’khod de smras
pa | śiṅ ljon pa de la lha’am | klu’am | gnod sbyin nam nam mkha’ ldiṅ ṅam | dri za (4)
’am mi ’am ci ’am | lto ’phye chen po gaṅ gnas gaṅ gis bdag cag dgon pa’i lam du soṅ ba |
gnod pa daṅ ñam ṅa ba mi bde bar gyur pa rnams la chu yan lag brgyad daṅ ldan pas tshim par
byas pa des bdag gaṅ yin pa daṅ | las gaṅ gis ’dir (5) skyes pa smros śig | ji tsam na śiṅ
ljon pa de las tshig byuṅ | śes ldan dag ’dzam bu’i gliṅ pa’i mi rnams ni yid ches par
dga’ ba yin pas kho bo su yin pa daṅ | las gaṅ gis ’dir skyes pa yid ches par mi ’gyur bas
ji ltar smra bar bya | draṅ sroṅ rnams kyis smras pa | kye (6) bdag cag gis mṅon sum kho
na ji ltar yid ches par mi ’gyur | the tshom ma za bar smros śig | des smras pa | śes ldan
dag gal te de lta na ñon cig daṅ | kho bo gaṅ yin pa daṅ | las gaṅ gis ’dir skyes pa smra
bar bya’o ||yul ko sa la dag na groṅ khyer mñan (7) yod ces bya ba de na khyim bdag mgon
med zas sbyin źes bya ba ’dug pa de’i khyim druṅ na kho bo bzaṅ mkhan byed ciṅ ’dug ’dug ste
| de mgon med pa rnams la zas sbyin par byed pas yul tha dad pa na gnas pa’i sloṅ mo pa
dag lhags śiṅ lhags śiṅ kho bo la khyim bdag mgon (136a1) med zas sbyin gyi khyim gaṅ yin
źes dris nas | kho bos lag pa g-yas pa brkyaṅ ste | de dag la khyim bdag mgon med zas sbyin
gyi khyim ’di yin no źes smras pa daṅ | de dag gis de nas lag pa gaṅ ba daṅ | snod gaṅ
ba daṅ | ’byor pa thob pa daṅ | (2) rñed pa thob ciṅ ’doṅ ba de dag kho bos mthoṅ ṅo ||mthoṅ
nas mchog tu dga’ ba skyed par byed | kho bo las des rgyal chen bźi’i ris kyi lha rnams
kyi naṅ du skyes śiṅ | śiṅ ljon pa ’di la gnas te | de’i phyir kho bo’i lag pa g-yas pa śin
tu lham me | lhan ne | (3) lhaṅ ṅer gyur to ||de dag gis śis pa brjod pas bstod de doṅ
ṅo ||ji tsam na phyogs gźan źig tu phyin nas bza’ ba daṅ btuṅ ba zad de | de dag bkres pas
gduṅs śiṅ skom pas gduṅs nas kun du brtag par brtsams pa daṅ | ji tsam na ha caṅ thag mi
riṅ ba źig (4) na śiṅ ljon pa chen po lo ma sṅo źiṅ snum pa źig snaṅ nas de dag gis smras
pa | śes ldan dag śiṅ ljon pa chen po la ma sṅo źiṅ snam pa ’di lta bu snaṅ ste | sṅar yaṅ
bdag cag gis śiṅ ljon pa ’di lta bu kho nas chu grub kyis ’dir ’doṅ daṅ gal te na chuṅ zad
’grub par (5) ’gyur ro ||źes de dag der doṅ ste gsol ba gdab par brtsams pa | śes ldan dag
sa phyogs daṅ śiṅ ljon pa ’di la lha’am | klu’am | gnod sbyin nam | nam mkha’ ldiṅ ṅam
| dri za’am | mi’am ci’am | lto ’phye chen po gaṅ gnas pa de bdag cag draṅ (6) sroṅ lṅa brgya
bkres pas gduṅs pa daṅ skom pas gduṅs pa rnams la zas daṅ skom byin cig ces smras so ||ji
tsam na śiṅ ljon pa de las tshig byuṅ ba | śes ldan dag deṅ śig daṅ ’di nas ha caṅ mi
riṅ ba na rdziṅ bu źig yod pa de’i ’gram na śiṅ ljon pa źig yod pa de’i (7) druṅ na ’bras
chan gyis bre bo gaṅ źiṅ ’dug pa de las zos śiṅ ’thuṅs nas bza’ ba daṅ btuṅ ba ci ’dod par
khyer cig | de dag doṅ ba daṅ | ji tsam na rdziṅ bu bya ṅaṅ pa daṅ | kā raṇ+ḍa ba daṅ | ṅur
pas mdzes par byas pa źig ’dug pa de’i ’gram na śiṅ ljon pa źig ’dug pa de’i (136b1) druṅ
na ’bras chan tshod ma sna tshogs daṅ bcas pas gaṅ ba źig du pa mthoṅ nas ||de dag gis
der khrus byas te zos śiṅ chu ’thuṅs nas ril ba chuṅ bkaṅ ste ||bza’ ba daṅ btuṅ ba ci ’dod
pa khyer nas śis pa brjod de doṅ ba daṅ | de dag la blo skyes pa | śes ldan dag (2) bdag
cag gis de lta bu’i ya mtshan mthoṅ nas de la khyod su yin ||las gaṅ gis ’dir skyes źes ma
dris pa ni bdag cag ñams pa yin gyis tshur śeg phyir log la dri’o sñam nas | de dag thams
cad ’dus te phyir log nas śiṅ ljon pa de’i druṅ du ’khod de smras pa | śiṅ (3) ljon pa ’di
la lha’am | klu’am | gnod sbyin nam | nam mkha’ ldiṅ ṅam ||dri za’am | mi’am ci ’am | lto
’phye chen po gaṅ gnas pa gaṅ gis bdag cag dgon pa’i lam du soṅ ba gnod pa daṅ | ñam ṅa
ba daṅ | mi bde bar gyur ciṅ ’chi ba’i dbaṅ du gyur pa rnams la (4) chu yan lag brgyad daṅ
ldan pa daṅ | zas kyis tshim par byas pa des bdag gaṅ yin pa daṅ | las gaṅ gis ’dir skyes
pa smros śig | ji tsam na śiṅ ljon pa de las tshig byuṅ ba | śes ldan dag ’dzam bu’i gliṅ
pa’i mi rnams ni yid ches par dka’ ba yin pas kho bo su (5) yin pa | las gaṅ gis ’dir skyes
pa yid ches par mi ’gyur ba ji ltar smra bar bya | draṅ sroṅ rnams kyis smras pa | kye
bdag cag gis mṅon sum kho nar mthoṅ na ji ltar yid ches par mi ’gyur ||the tshom ma za bar
smros śig | des smras pa | śes ldan dag gal te de (6) lta na ñon cig daṅ kho bo gaṅ yin
pa daṅ | las gaṅ gis ’dir skyes pa smra bar bya’o ||yul ko sa la dag na groṅ khyer mñan yod
ces bya ba de na khyim bdag mgon med zas sbyin źes bya ba źig ’dug pa de mgon med pa rnams
la zas sbyin par byed nas ri brags śig na bram (7) ze źig ’dug pa loṅs spyod srabs nas
des bsam pa | mñan yod na khyim bdag mgon med zas sbyin ’dug pa de mgon med pa rnams la zas
sbyin par byed kyis de’i gan du soṅ na de las cuṅ zad ’grub par ’gyur ro sñam nas de de’i
gan du soṅ ba daṅ | khyim bdag (137a1) mgon med zas sbyin yaṅ saṅs rgyas la sogs pa dge
sloṅ gi dge ’dun bśos gsol bar ’dod nas rgyal byed kyi tshal du ’phags pa na | des de mthoṅ
nas smras pa | khyim bdag bdag la zas kyi mgron gyis śig | des de la smras pa | bram ze
tshur (2) śog | rgyal byed kyi tshal du ’doṅ la der zo śig | de de daṅ lhan cig ’phags pa
daṅ | ji tsam na khyim bdag mgon med zas sbyin gyis lam kar źo’i bum pa źig rñed nas des de
bram ze de la byin nas smras pa | bram ze’i źo’i bum pa ’di dge ’dun la brims śig | (3)
khyim bdag mgon med zas sbyin gyis saṅs rgyas la sogs pa dge sloṅ gi dge ’dun źal zas bsod
pas tshim par byas pa daṅ | bram ze des kyaṅ źo’i bum pa de dge ’dun la brims so ||khyim
bdag mgon med zas sbyin gyis saṅs rgyas la sogs pa dge sloṅ gi (4) dge ’dun du gdugs tshod
gsol nas khyim pa dag zan sbyin par brtsams te | des khyim pa gźan dag la ni zas bsod pa
byin | bram ze de la ni ṅan pa byin pa daṅ | des de la smras pa | khyim bdag rab tu byuṅ ba
rnams ni bslab pa yaṅ dag par blaṅs pa yin pas re źig ’di (5) dag la ni bsod pa sbyin par
rigs na | bdag cag khyim pa bslab pa yaṅ dag par ma blaṅs par ’dra na ci’i phyir khyim pa
gźan dag la ni dag la ni zas bsod pa sbyin la bdag la ni zas ṅan pa sbyin ||des de la smras
pa | bram ze khyim pa ’di dag kyaṅ bslab pa yaṅ dag par blaṅs pa yin (6) te | ’di dag
gis kyaṅ yan lag brgyad daṅ ldan pa’i gso sbyoṅ blaṅs so ||des de la smras pa | khyim bdag
gal te bdag gis kyaṅ yan lag brgyad daṅ ldan pa’i gso sbyoṅ len na bdag la yaṅ zas bsod pa
sbyin nam | des de la smras pa sbyin no ||des yan lag brgyad daṅ (7) ldan pa’i gso sbyoṅ
blaṅs pa daṅ | de nas khyim bdag mgon med zas sbyin gyis de zas gsod pas tshim par byas nas
des zos te ’phags pa daṅ | khyim bdag mgon med zas sbyin gyis smras pa | bram ze yud tsam
źig sdod cig daṅ skom ’oṅ bar ’gyur ro ||des skom (137b1) ’thuṅs te soṅ ba daṅ | ñi ma
nub pa’i dus la bab nas mñan yod daṅ ha caṅ mi riṅ ba na ri brags śig yod pa der bram ze’i
khyim źig tu gnas pa daṅ | bram ze des de la smras pa | bram ze zan zo źig | des smras pa
| kho bos zan mi za’o ||des smras pa | ci’i (2) phyir | des smras pa | kho bo dge sbyoṅ gau
ta ma la yan lag brgyad daṅ ldan pa’i gso sbyoṅ blaṅs so ||des de la smras pa | bram ze
gal te re źig zan de lta na legs | gal te mi zan kho bo’i khyim du gnas par mi bya’o ||des
dus ma yin par zos nas gso sbyoṅ ral lo ||ri (3) brags na gnas pa’i bram ze gaṅ yin pa gaṅ
gis yan lag brgyad daṅ ldan pa’i gso sbyoṅ blaṅs nas dral ba de ni kho bo yin te | kho
bos yan lag brgyad ldan pa’i gso sbyoṅ blaṅs te | thams cad ma dral na kho bo sum bcu rtsa
gsum pa’i lha rnams kyi naṅ du skye bar ’gyur ba (4) źig na | kho bos yan lag brgyad daṅ
ldan pa’i gso sbyoṅ blaṅs nas dus ma yin par zos te | gso sbyoṅ dral bas kho bo rgyal chen
bźi’i lha rnams kyi naṅ du skyes te | śiṅ ljon pa ’di la gnas śiṅ | de’i phyir kho bo la
rgyal chen bźi’i ris kyi lha rnams kyis lha’i (5) bu rdzu ’phrul che ba mthu che ba gso sbyoṅ
ral źes bya bar śes so ||||’dul ba rnam par ’byed pa | bam po bdun bcu rtsa gsum pa |
draṅ sroṅ de dag mchog tu mtshar skyes te smras pa | śes ldan dag bdag cag draṅ sroṅ rnams
kyis dus ’di srid du (6) brtul źugs la gnas pas kyaṅ ’dir ’bras bu cir ’gyur mi śes na |
lha’i bu gso sbyoṅ ral ’dis bram zer gyur pa na yan lag brgyad daṅ ldan pa’i gso sbyoṅ blaṅs
śiṅ | de dral na yaṅ ’di rgyal chen bźi’i ris kyi lha rnams kyi naṅ du skyes kyis ||bdag
cag kyaṅ gaṅ (7) du ’dis yan lag brgyad daṅ ldan pa’i gso sbyoṅ blaṅs pa der ’doṅ ṅo ||de
ltar bya’o źes de dag gis gros byas te | mñan yod du ’phags nas ji tsam na mthar gyis kau
śām+bīra phyin pa daṅ | khyim bdag gdaṅs can gyi sbyin pa’i źal ta byed pa’i mi rnams kyis
de dag (138a1) mthoṅ nas | de dag gis khyim bdag gdaṅs can la sbran pa | khyim bdag khyod
kyis bdag cag la bsgo ba | sṅon ma byuṅ ba’i rtags daṅ cha lugs can dag mthoṅ na kho bo
la sbron cig ces byuṅ ba de dag lhags te sgo na sdod do ||des smras pa | ’jug (2) tu chug
śig | de dag gis ’jug tu bcug pa daṅ | khyim bdag gdaṅs can gyis de dag mthoṅ nas dris pa
| śes ldan dag khyed cag gaṅ nas ’oṅs | de dag gis smras pa | khyim bdag lho lam nas so ||de
smras pa | śes ldan dag khyed kyis lho lam du ṅo mtshar (3) ba mthoṅ ba daṅ thos pa ci
yod | de dag gis smras pa | khyim bdag re źig bdag cag gis sṅar mthoṅ ba daṅ thos pa’i ṅo
mtshar gźan dag lta źog gi | te por mthoṅ ba daṅ thos pa’i ṅo mtshar gaṅ yin pa dag smra
bar byas ñon cig | des smras pa | śes ldan dag smros (4) śig daṅ kho bo ṅo mtshar de dag ñan
to | de dag gis khyim bdag gdaṅs can la ji ltar gyur pa rgyas par brjod pa daṅ | khyim
bdag gdaṅs can gyis thos nas mchog tu ṅo mtshar skyes te de dag zan byin nas smras pa | śes
ldan dag gaṅ du ’deṅ | de dag gis smras pa | (5) khyim bdag mñan yod du ’doṅ ṅo ||śes ldan
dag de na ci yod | khyim bdag de na lha’i bu gso sbyoṅ ral gyis gaṅ la brten te | yan lag
brgyad daṅ ldan pa’i gso sbyoṅ blaṅs pa’i khyim bdag mgon med zas sbyin yod do ||des smras
pa | śes ldan dag gal te de lta na de (6) kho bo’iyaṅa ma mthoṅ ba’i grogs yin gyis ’di
ñid du dbyar gyi mtshan mo gyis la dbyar ’das nas kho bo daṅ lhan cig ’doṅ ṅo ||de dag de
ñid du dbyar gyi mtshan mo gnas te | dbyar ’das nas mñan yod du ’phags pa daṅ khyim bdag
gdaṅs can gyis bad sa’i rgyal po (7) śar pa la smras pa | lha bdag mñan yod du bgyi ba ba
cuṅ źig mchis na | gal te lhas gnaṅ na der mchi’o ||rgyal pos smras pa | khyim bdag gal te
de lta na soṅ la khyod kyis don bsgrub pa byas nas myur du phyir śog śig | de rgyal pos
gnaṅ nas draṅ sroṅ lṅa brgya po de (138b1) dag daṅ lhan cig ’phags te mthar gyis mñan yod
du phyin nas skyed mos tshal na sdod ciṅ ’dug go | khyim bdag mgon med zas sbyin gyis khyim
bdag gdaṅs can ’dir ’oṅs te | skyed mos tshal na sdod ciṅ ’dug go źes thos so ||thos nas
kyaṅ des bsams pa daṅ | bdag (2) gis khyim bdag gdaṅs can mtshor ba kho nar gnas su ’jug
tu gźug pa ni bdag gi tshul daṅ mthun pa ma yin gyis | bkur sti chen pos ’jug tu gźug go sñam
nas des de bkur sti chen pos ’jug tu bcug ste lam gyis dub pa’i ṅal bsos nas zan byin
no ||de nas draṅ sroṅ (3) de dag lhags nas khyim bdag mgon med zas sbyin gyis ’oṅs pa legs
so źes bya ba’i tshig gis kun du spyad de smras pa | śes ldan dag khyed cag ga las ’oṅs |
’dir ci la ’oṅs | de dag gis smras pa | khyim bdag khyod kyis lha’i bu gso sbyoṅ ral la gaṅ
byin pa de bdag (4) cag la yaṅ byin cig des smras pa | śes ldan dag mi dran no ||khyim
bdag bdag cag gis khyod la dran par bya’o ||śes ldan dag legs so ||de dag gis dran par byas
nas des smras pa | śes ldan dag ci kho bo las len nam | ’on te bcom ldan ’das las (5) len
| khyim bdag khyod kyis su las blaṅs | śes ldan dag bcom ldan ’das las so ||khyim bdag gal
te de lhan bdag can kyaṅ de kho na las len to ||śes ldan dag legs kyis de ltar gyis śig
ces des de dag khrid de bcom ldan ’das gal ba der soṅ (6) ṅo | de’i tshe na bcom ldan ’das
dge sloṅ gi ’khor brgya phrag du ma’i mdun chos ston ciṅ bźugs so ||bcom ldan ’das kyis
khyim bdag mgon med zas sbyin thag riṅ po kho na nas gzigs so ||gzigs nas kyaṅ dge sloṅ rnams
la bka’ stsal pa | dge sloṅ dag khyim (7) bdag mgon med zas sbyin thag riṅ po kho na nas
’oṅ ba mthoṅ ṅam | btsun pa mthoṅ ṅo ||dge sloṅ dag khyim bdag mgon zas sbyin ’di skyes
dag bcas pas ’oṅ ste | de bźin gśegs pa’i skyes ni ’di ltar gdul ba’i skyes lta bu gźan med
do ||de nas khyim bdag (139a1) mgon med zas sbyin draṅ sroṅ lṅa brgya’i ’khor daṅ bcas
pas bcom ldan ’das kyi źabs gñis la mgo bos phyag ’tshal te mtha’ gcig tu ’dug go | mtha’
gcig tu ’dug nas bcom ldan ’das la khyim bdag mgon med zas sbyin gyis ’di (2) skad ces gsol
to ||btsun pa draṅ sroṅ lṅa brgya po ’di dag bcom ldan ’das las yan lag brgyad daṅ ldan
pa’i gso sbyoṅ len par ’tshal na | de’i slad du bcom ldan ’das kyis ’di dag ci nas kyaṅ saṅs
rgyas daṅ | chos daṅ | dge ’dun la skyabs su mchi ba daṅ | (3) dge bsñen ñid du ’tshal
bar ’gyur ba de ltar chos bstan du gsol | de nas bcom ldan ’das kyis draṅ sroṅ lṅa brgya po
de dag gi bsam pa daṅ | bag la ñal daṅ | khams daṅ | raṅ bźin thugs su chud nas gaṅ thos
nas draṅ sroṅ lṅa brgya po de dag gis phyir mi ’oṅ ba’i (4) ’bras bu mṅon sum du byas pa
de lta bur ’phags pa’i bden pa bźi yaṅ dag par so sor rtogs par byed pa’i chos bstan pa mdzad
do ||de dag gis bden pa mthoṅ nas | bcom ldan ’das kyi źabs gñis la gtugs te gsol pa |
btsun pa bdag cag legs par (5) gsuṅs pa’i chos ’dul ba la rab tu ’byuṅ ba daṅ | rdzogs par
bsñen pa dge sloṅ gi dṅos po ’thob ciṅ bcom ldan ’das kyi spyan sṅar tshaṅs par spyad pa
spyod do ||bcom ldan ’das kyis de dag la dge sloṅ tshur śog ces pas rab tu phyuṅ źiṅ dge
sloṅ dag tshur śog | tshaṅs (6) par spyad par spyod cig ces bka’ stsal pa daṅ | de dag bcom
ldan ’das kyi bka’i mjug kho nar skra byi ba daṅ | snam sbyar gyon par gyur te | skra daṅ
kha spu źag bdun skyes pa tsam daṅ | lag pa lhuṅ bzed daṅ | bya ma bum gyis ’brel pa daṅ
| dge sloṅ rdzogs par (7) bsñen nas lo brgya lon pa’i spyod lam lta bur gnas par gyur to
||yaṅ smras pa | de bźin gśegs pas tshur śog bka’ stsal pas ||skra byi snam sbyar gyon pa’i
lus ldan źiṅ | mod la dbaṅ po rab źir gnas gyur te ||saṅs rgyas dgoṅs pas lus gzugs bkab
(139b1) par gyur ||bcom ldan ’das kyis de dag la gdams ṅag byin nas de dag gis spro ba daṅ
| ’bad pa daṅ | brtsal ba dag gis ñon moṅs pa thams cad spaṅs pas dag bcom pa ñid mṅon du
byas śiṅ dgra bcom pa khams gsum pa las ’dod chags daṅ bral ba | poṅ (2) pa daṅ gser du
mñam pa ||nam mkha’ daṅ lag mthil du mtshuṅs pa’i sems daṅ ldan pa | tsan dan bźag pa lta
bu rig pas sgo ṅa’i sbubs dral bar gyur ciṅ rig pa daṅ | mṅon par śes pa daṅ | so so yaṅ dag
par rig pa thob pa | srid pa daṅ | ’dod pa’i rñed pa daṅ | (3) bkur sti la rgyab kyis phyogs
pa | dbaṅ po daṅ | ñe dbaṅ daṅ bcas pa’i lha rnams kyis mchod par bya ba daṅ | rjed
par bya ba daṅ | mṅon du smra bar bya bar gyur to ||de nas khyim bdag gdaṅs can bcom ldan
’das ga la ba der soṅ ste phyin nas bcom ldan ’das kyi źabs (4) gñis la mgo bos phyag ’tshal
te mtha’ gcig tu ’dug go | mtha’ gcig tu ’dug nas bcom ldan ’das pa’i bka’ mchid kyis yaṅ
dag par ston par mdzad | yaṅ dag par ’dzin du ’jug par mdzad | yaṅ dag par gzeṅs stod (5)
par mdzad | yaṅ dag par rab tu dga’ bar mdzad ciṅ ||saṅs rgyas bcom ldan ’das rnams kyi
dus sṅar mdzad pa’i chos daṅ ldan pa’i bka’ mchid gaṅ yin pa ’di lta ste | sbyin pa’i bka’
mchid daṅ | tshul khrims kyi bka’ mchid daṅ | mtho ris kyi bka’ mchid daṅ | (6) ’dod pa
rnams kyi ro myaṅ ba’i ñes dmigs daṅ | kun nas ñon moṅs pa daṅ | rnam par byaṅ ba daṅ | des
par ’byuṅ ba daṅ | rab tu dben pa’i phan yon daṅ | rnam par byaṅ ba’i phyogs daṅ mthun pa’i
chos dag rgya cher ston par mdzad do ||gaṅ gi tshe bcom ldan (7) ’das kyis de sems raṅs
pa daṅ | sems ñams bde ba daṅ | sems dga’ ba daṅ | sems la skyid pa med pa daṅ | yaṅ dag
yul gyi chos bstan pa kun śes pa’i skal ba daṅ ldan źiṅ mthu yod par gzigs pa de’i tshe na
saṅs rgyas bcom ldan ’das rnams kyis (140a1) yaṅ dag phul gyi chos bstan pa gaṅ yin pa ’di
lta ste | ’phags pa’i bden pa bźi po sdug bsṅal daṅ | kun ’byuṅ ba daṅ | ’gog pa daṅ |
lam dag rgya cher ston par mdzad do ||’di lta ste dper na gos dag pa nag nog med pa kha bsgyur
du ruṅ ba | (2) tshon du bcug na tshon legs par ’jen par ’gyur ba de bźin du | khyim
bdag gdaṅs can gyis kyaṅ stan de ñin la ’dug bźin du ’phags pa’i bden pa bźi po ’di lta ste
| sdug bsṅal daṅ | kun ’byuṅ ba daṅ | ’gog pa daṅ | lam mṅon par rtogs par gyur (3) to||de
nas khyim bdag gdaṅs can chos mthoṅ ba daṅ | chos thob pa daṅ | chos rig pa daṅ | chos
kyi gtiṅ slebs pa daṅ | som ñi las rgal ba daṅ | the tshom las rgal ba daṅ | ston pa’i bstan
pa la gźan gyi driṅ mi ’jog pa daṅ gźan gyis mi bkri źiṅ (4) chos rnams la mi ’jigs pa
thob nas stan las laṅs te bla gos phrag pa gcig tu byas nas bcom ldan ’das ga la bde logs
su thal mo sbyar ba btud de | bcom ldan ’das la ’di skad ces gsol to | btsun pa bdag ni mṅon
par źugs pa lags so ||btsun pa (5) bdag ni mṅon par źugs pa lags te | btsun pa bdag bcom
ldan ’das daṅ | chos daṅ | dge sloṅ gi dge ’dun la skyabs su mchi yis bdag dge bsñen du
gzuṅ du gsol | deṅ slan cad nas ji srid ’tsho’i bar du glo ba thag pa nas mṅon par dad pas
skyabs su mchi’o ||(6) de nas bcom ldan ’das kyis khyim bdag gdaṅs can la bka’ stsal pa |
khyim bdag khyod miṅ ci | btsun pa bdag nor bzaṅs źes bgyi ba las rgyal po śar pas bdag gdaṅs
las ’tshal bas de’i slad du bdag skye bo dag gis khyim bdag gdaṅs can źes bgyi (7) bar
’tshal to ||bcom ldan ’das kau śām+bī ra gśegs par gsol ||bdag gis bcom ldan ’das dge sloṅ
gi dge ’dun daṅ bcas pa la ji srid ’tsho bar du na bza’ daṅ | bsod sñoms daṅ | gnas mal
daṅ | bsñuṅ ba’i rkyen daṅ | sman gyi yo byad dag (140b1) gis bsñen bkur ’tshal lo ||khyim
bdag ko.o śām+bā na gtsug khag lag yod dam | btsun pa ma mchis so ||khyim bdag dge sloṅ
dag ni gaṅ na gtsug lag khaṅ yod pa der bgrod pa daṅ | ’gro ba daṅ | gnas par sems so ||bcom
ldan ’das gśegs su | (2) gsol daṅ | bdag gis ji ltar kau śām+bī na gtsug lag khaṅ mchis
par ’gyur ba daṅ | dge sloṅ rnams kyaṅ bgrod pa daṅ | mchi ba daṅ | gnas par sems par ’gyur
ba de ltar bgyi’o ||bcom ldan ’das kyis khyim bdag gdaṅs can la caṅ mi gsuṅ bas gnaṅ (3)
ṅo | de nas khyim bdag gdaṅs can gyis bcom ldan ’das kyis caṅ mi gsuṅ bas gnaṅ bar rig nas
bcom ldan ’das kyis caṅ mi gsuṅ bas gnaṅ bar rig nas bcom ldan ’das kyi źabs gñis la mgo
bos phyag ’tshal te | bcom ldan ’das kyi spyan sṅa nas soṅ nas | de la mñan yod na bya ba’am
| byed pa ci yod pa thams (4) cad byas śiṅ bsgrubs nas yaṅ bcom ’das ga la ba der soṅ
ste phyin nas | bcom ldan ’das kyi źabs gñis la mgo bos phyag ’tshal te | bcom ldan ’das
la ’di skad ces gsol to | bcom ldan ’das kyis bdag la grogs dge sloṅ ’ga’ źig stsol (5) cig
daṅ bdag gis de daṅ lhan cig bcom ldan ’das kyi slad du gtsug lag khaṅ rtsig tu stsal bar
bgyi’o ||bcom ldan ’das kyis khyim bdag gdaṅs can ’khor daṅ bcas pa daṅ | ko.o śām+bī na
gnas pa’i skye bo’i tshogs dag dge sloṅ gaṅ gi gdul ba yin sñam du (6) dgoṅs na dge sloṅ
skul byed chen po’i gdul pa yin par gzigs nas | de nas bcom ldan ’das kyis tshe daṅ ldan pa
skul byed chen po la bka’ stsal pa | skul byed khyim bdag gdaṅs can ’khor daṅ bcas pa daṅ
| ko.o śām+bī na gnas pa’i skye bo’i tshogs la soms (7) śig | tshe daṅ ldan pa skul byed
chen pos bcom ldan ’das la caṅ mi smra bas daṅ du blaṅs so ||de nas tshe daṅ ldan pa skul
byed chen po de ñid kyi mtshan mo ’das nas sṅa dro śam thabs bgos lhuṅ bzed daṅ | chos gos
thogs te ||mñan yod du bsod sñoms la (141a1) źugs so ||mñan yod du bsod sñoms la brgyus
nas zas kyi bya ba byas te | phyi ma’i zas kyi bsod sñoms las phyir log pas ji ltar loṅs spyad
pa’i gnas mal mkhos su phab ste | lhuṅ bzed daṅ | chos gos thogs nas khyim bdag gdaṅs
(2) can daṅ ’grogs te | kau śām+bī ga la ba de logs su soṅ nas mthar gyis rgyu źiṅ ’gro ba
na ko.o śām+bīra phyin to ||de nas khyim bdag gdaṅs can ko.o śām+bī ra ma źugs pa kho nar
kun dga’ ra ba nas kun dga’i ra bar skyed mos tshal nas skyed mos tshal du | tshal nas tshal
(3) du daṅ gol bar soṅ ste | gaṅ du bdag gis bcom ldan ’das kyi phyir gtsug lag khaṅ
rtsig tu gźug pa’i sa phyogs ko.o śām+bī nas ha caṅ yaṅ mi riṅ ha caṅ yaṅ mi ñe ba ñin mo
rgyun lugs ñuṅ źiṅ klag cor chuṅ ba | mtshan mo sgra chuṅ źiṅ ’ur sgra chuṅ ba | śa sbraṅ
daṅ | (4) sbraṅ bu | rluṅ daṅ | ñi ma daṅ | sdig sbrul gyi reg pa ñuṅ ba de lta bu yi ci yod
ces btsal na | khyim bdag gdaṅs can gyis raṅ gi kun dga’ ra ba kau śām+bī nas ha caṅ yaṅ
mi riṅ ha caṅ yaṅ mi ñe ba ñin mo rgyun lugs ñuṅ źiṅ klag cor chuṅ ba | mtshan mo sgra chuṅ
źiṅ (5) ’ur sgra chuṅ ba | śa sbraṅ daṅ | sbraṅ bu daṅ | rluṅ daṅ | ñi ma daṅ | sdig sbrul
gyi reg pa ñuṅ bar mthoṅ ṅo ||mthoṅ nas kyaṅ ’di sñam du sems te | sa phyogs ’di bzaṅ
gis ’dir bcom ldan ’das kyi phyir gtsug lag khaṅ rtsig tu gźug go sñam mo ||de na (6) khyim
bdag gdaṅs can daṅ | tshe daṅ ldan pa skul byed chen pos ||skyed mos tshal der bcom ldan
’das kyi phyir gtsug lag khaṅ rta bas mthon po daṅ ldan pa | skar khuṅ daṅ | skar khuṅ zlum
po daṅ | lan kan gyis brgyan pa rtsig tu bcug go | de nas gtsug (7) lag khaṅ byas śiṅ
zin nas khyim bdag gdaṅs cacana gyis tshe daṅ ldan pa skul byed chen po la ’di skad ces smras
so ||’phags pa bcom ldan ’das śul du gśegs pa’i gśegs pa’i gśegs dgoṅs kyi tshad ci tsam
| khyim bdag ’di lta ste dper na ’khor los sgyur ba’i rgyal (141b1) po daṅ ’dra’o ||’phags
pa ’khor los sgyur ba’i rgyal po’i ji tsam | khyim bdag ’khor los sgyur ba’i rgyal po
lam du ’gro ba’i dgoṅs mal ni rgyaṅ grags bcu’o ||khyim bdag gdaṅs can gyis rgyaṅ grags bcu
bcur gśegs dgoṅs sa dag śom du bcug nas | (2) bcom ldan ’das kyi spyan sṅar pho ña btaṅ
ste | bcom ldan ’das kau śām+bīra gśegs su gsol ||bdag gis bcom ldan ’das dge sloṅ gi dge
’dun daṅ bcas pa ji srid ’tsho’i bar du na bza’ daṅ | bsod sñoms daṅ | gnas mal daṅ | bsñuṅ
ba’i rkyen daṅ | sman (3) gyi yo byad dag gis bsñen bkur bgyi’o źes gsol to ||pho ñas kyaṅ
bcom ’das kyi spyan sṅar soṅ ste gsol to | de nas bcom ldan ’das kyis tshe daṅ ldan pa
kun dga’ bo la bka’ stsal pa | kun dga’ bo soṅ la dge sloṅ rnams la dge sloṅ dag bcom ldan
’das (4) bdas dag tu ljoṅs rgyur gśegs kyis khyed chag las gaṅ de bźin gśegs pa dag thabs
cig bad sa dag tu ljoṅs rgyur ’gro bar spo ba des chos dag loṅ śig ces bsgo śig | tshe daṅ
ldan pa kun dga’ bos btsun pa bka’ bźin ’tshal źes bcom ldan ’das (5) las mñan nas dge sloṅ
rnams la tshe daṅ ldan pa dag bcom ldan ’das bdas dag tu ljoṅs rgyur gśegs kyis khyed
cag las gaṅ de bźin gśegs pa daṅ thabs cig bdas dag tu ljoṅs rgyur ’gro bar spro ba des chos
gos dag loṅ śig ces bsgo’o ||de nas bcom ldan (6) ’das dul ba ’khor dul ba daṅ ldan pa
| źi ba ’khor źi ba daṅ ldan pa | grol ba ’khor grol ba daṅ ldan pa | dbugs phyin pa ’khor
dbugs phyin pa daṅ ldan pa | thul ba ’khor thul ba daṅ ldan pa | dgra bcom pa ’khor dgra
bcom pa daṅ ldan pa | ’dod chags daṅ (7) bral ba ’khor ’dod chags daṅ bral ba daṅ ldan pa
| mdzes pa ’khor mdzes pa daṅ ldan pa | khyu mchog ltar ba laṅ gi tshogs kyis yoṅs su bskor
ba | glaṅ po che ltar glaṅ po che’i phrug gu’i tshogs kyis yoṅs su bskor ba | seṅ ge ltar
mche ba can gyi tshogs kyis (142a1) yoṅs su bskor ba | ṅaṅ pa’i rgyal po ltar ṅaṅ pa’i tshogs
kyis yoṅs su bskor ba | nam mkha’ ldiṅ ltar bya’i tshogs kyis yoṅs su bskor ba | bram
ze ltar slob ma’i tshogs kyis yoṅs su bskor ba | sman pa mkhas pa ltar nad pa’i tshogs kyis
(2) yoṅs su bskor ba | dpa’ bo ltar ru pa’i tshogs kyis yoṅs su bskor ba | sa mkhan ltar
lam du źugs pa’i tshogs kyis yoṅs su bskor ba | ded dpon ltar tshoṅ pa’i tshogs kyis yoṅs
su bskor ba | tshoṅ dpon ltar ’khor gyi tshogs kyis yoṅs su bskor ba | (3) mkhar gyi rgyal
po ltar blon po’i tshogs kyis yoṅs su bskor ba | ’khor los sgyur ba ltar bu stoṅ gi tshogs
kyis yoṅs su bskor ba | zla ba ltar rgyu skar gyi tshogs kyis yoṅs su bskor ba | ñi ma
ltar ’od zer stoṅ gi tshogs kyis yoṅs su bskor ba | yul ’khor (4) sruṅ ltar dri za’i tshogs
kyis yoṅs su bskor ba | ’phags skyes po ltar grul bum gyi tshogs kyis yoṅs su bskor ba
| mig mi bzaṅ ltar klu’i tshogs kyis yoṅs su bskor ba | nor sbyin ltar gnod sbyin gyi tshogs
kyis yoṅs su bskor pa | thags zaṅs ris ltar (5) lha ma yin gyi tshogs kyis yoṅs su bskor
ba | brgya byin ltar sum bcu rtsa gsum pa’i tshogs kyis yoṅs su bskor ba | tshaṅs pa ltar
tshaṅs ris kyi tshogs kyis yoṅs su bskor ba | dbaṅ po rnams kyis śin tu drul ba | spyod
lam daṅ spyod pa ma ’khrugs pa | chu (6) gter ltar tiṅ ṅe ba | sprin ltar chu daṅ bcas pa
| glaṅ po che’i rgyal po ltar dregs pa daṅ bral ba | skyes bu chen po’i mtshan sum bcu rtsa
gñis kyis legs par brgyan pa | dpe byad bzaṅ po brgyad bcus sku rnam par mdzes pa | ’od
’dom gaṅ gis gzugs (7) can brgyan pa | ñi ma stoṅ bas lhag pa’i ’od daṅ ldan pa | rin po
che’i ri bo ’gro ba ltar kun tu bzaṅ ba | stobs bcu daṅ | mi ’jigs pa bźi daṅ | ma ’dres pa’i
dran pa ñe bar gźag pa gsum daṅ | thugs rje chen po daṅ ldan pa kun śes ko.oṇ+ḍin+ya daṅ
| (142b1) rlaṅs pa daṅ | miṅ chen daṅ | ma ’gas pa daṅ | śā ri’i bu daṅ | maud gal gyi
bu daṅ | ’od sruṅ daṅ | kun dga’ bo daṅ | nam gru la sogs pa ñan thos chen po dag daṅ | gźan
yaṅ dge sloṅ gi dge ’dun maṅ pos bskor te | kau śām+bī gal ba der rgyu źiṅ (2) gśegs nas
mthar gyis rgyu źiṅ gśegs pa na kau śām+bīra byon to ||de nas khyim bdag gdaṅs can gyis
gtsug lag khaṅ yod byad thams cad daṅ ldan pa de bcom ldan ’das ñan thos kyi dge ’dun daṅ
bcas pa la phul nas | ’di ltar gnas brtan dag gis kyaṅ | (3) bcom ldan ’as ko.o śām+bī na
gdaṅs can gyi kun dga’ ra ba na bźugs so źes mdo sde’i mtha’ ñe bar sbyar to ||de nas khyim
bdag gdaṅs can bcom ldan ’das ñan thos kyi dge ’dun daṅ bcas pa la gtsug lag khaṅ phul nas
dga’ ba daṅ mchog tu dga’ ba skyes te (4) raṅ gi khyim du soṅ ṅo | de nas tshe daṅ ldan
pa skul byed chen po bcom ldan ’das ga la ba der soṅ ste phyin nas bcom ldan ’das kyi źabs
gñis la mgo bos phyag ’tshal te mtha’ gcig tu ’dug go | mtha’ gcig tu ’dug nas bcom ldan
’das la tshe daṅ ldan pa skul (5) byed chen pos ’di skad ces gsol to ||btsun pa gaṅ daṅ ldan
na rigs kyi bu’am | rigs kyi bu mo daṅ pa daṅ ldan pa rgyu ba’am | gnas pa’am | ñal ba’am
| mi ñal ba las rtag tu rgyun mi ’chad par bsod nams ’ba’ źig mṅon par ’phel ba daṅ |
bsod (6) nams ’ba’ źig ñe bar skye ba | rdzas las byuṅ ba’i bsod nams bya ba’i gźi śin tu
’bras bu che ba | phan yon che ba | snaṅ ba che ba | rgyas pa che ba gdags su ruṅ ṅam | bcom
ldan ’das kyis de la bka’ stsal pa | skul byed ruṅ ste | skul byed bdun po ’di dag ni (7)
gaṅ daṅ daṅ ldan na rigs kyi bu’am | rigs kyi bu mo dad pa daṅ ldan pa rgyu ba’am | gnas
pa’am | ñal ba’am | mi ñal ba las rtag tu rgyun mi ’chad par bsod nams ’ba’ źig mṅon par
’phel ba daṅ | bsod nams ’ba’ źig ñe bar skye brdzas las byuṅ ba’i bsod (143a1) nams bya
ba’i gźi śin tu ’bras bu che ba | phan yon che ba | snaṅ ba che ba | rgyas che ba dag yin
te | skul byed ’di la rigs kyi bu’am | rigs kyi bu mo dad pa daṅ ldan pas phyogs bźi’i dge
sloṅ gi dge ’dun la kun dga’i (2) ra ba ’bul bar byed pa ’di ni skul byed gaṅ daṅ ldan na
rigs kyi bu’am | rigs kyi bu mo dad pa daṅ ldan pa rgyu ba’am | gnas pa’am | ñal ba’am |
mi ñal ba las rtag tu rgyun mi ’chad par bsod nams ’ba’ źig mṅon par ’phel ba daṅ | bsod nams
(3) ’ba’ źig ñe bar skye ba rdzas las byuṅ ba’i bsod nams bya ba’i gźi śin tu ’bras bu
che ba | phan yon che ba | snaṅ ba che ba | rgyas pa che ba daṅ po yin no ||skul byed gźan
yaṅ rigs kyi bu’am | rigs kyi bu mo dad pa daṅ ldan pas kun dga’i ra ba de ñid du (4) gtsug
lag khaṅ rtsig tu ’jug pa ’di ni skul byed gaṅ daṅ ldan na rigs kyi bu’am | rigs kyi bu
mo dad pa daṅ ldan pa rgyu ba’am | gnas pa’am | ñal ba ’am | mi ñal ba las rtag tu rgyun
mi ’chad par bsod nams ’ba’ źig mṅon par ’phel ba daṅ | (5) bsod nams ’ba’ źig ñe bar skye
ba rdzas las byuṅ ba’i bsod nams bya ba’i gźi śin tu ’bras bu che ba | phan yon che ba |
snaṅ ba che ba | rgyas pa che ba gñis pa yin no ||skul byed gźan yaṅ rigs kyi bu’am | rigs
kyi bu mo dad pa daṅ ldan pas gtsug (6) lag khaṅ de ñid du gnas mal ’di lta ste | khri daṅ
| khri’u daṅ | stan naṅ tshaṅs can daṅ | la ba daṅ | sṅas daṅ | gor bu dag ’bul bar byed
pa ’di ni skul byed gaṅ daṅ ldan na rigs kyi bu ’am ||rigs kyi bu mo dad pa daṅ ldan pa
rgyu ba’am | gnas pa’am | (7) ñal ba’am | mi ñal ba las rtag tu rgyun mi ’chad par gsod nams
’ba’ źig mṅon par ’phel ba daṅ | bsod nams ’ba’ źig ñe bar skye brdzas las byuṅ ba’i bsod
nams bya ba’i gźi śin tu ’bras bu che ba | phon yon che ba | snaṅ ba che ba | rgyas pa
che ba (143b1) gsum pa yin no ||skul byed gźan yaṅ rigs kyi bu’am | rigs kyi bu mo dad pa
daṅ ldan pas gtsug lag khaṅ de ñid du gtan gyi rkyen ris rjes su mthun pa’i mchod sbyin ’bul
bar byed pa ’di ni skul byed gaṅ daṅ ldan na rigs kyi bu’am | rigs kyi bu mo daṅ (2) pa
daṅ ldan pa rgyu ba’am | gnas pa’am | ñal ba’am | mi ñal ba las rtag tu rgyun mi ’chad par
bsod nams ’ba’ źig mṅon par ’phel ba daṅ | bsod nams ’ba’ źig ñe bar skye brdzas las byuṅ
ba’i gsod nams bya ba’i gźi śin tu ’bras bu che ba | (3) phan yon che ba | snaṅ che ba |
rgyas pa che ba | bźi pa yin no ||skul byed gźan yaṅ rigs kyi bu’am | rigs kyi bu mo dad
pa daṅ ldan pas glo bur du ’oṅs pa daṅ ’gro bar chas pa la sbyin pa sbyin par byed pa ’di
ni skul byed gaṅ daṅ ldan na rigs kyi bu’am | rigs (4) kyi bu mo dad pa daṅ ldan pa rgyu ba’am
| gnas pa’am | ñal ba’am | mi ñal ba las rtag tu rgyun mi ’chad par bsod nams ’ba’ źig
mṅon par ’phel ba daṅ | bsod nams ’ba’ źig ñe bar skye ba rdzas las byuṅ ba’i bsod nams
bya ba’i gźi śin tu ’bras bu che (5) ba | phan yon che ba | snaṅ ba che ba | rgyas pa che
ba lṅa pa yin no | skul byed gźan yaṅ rigs kyi bu’am | rigs kyi bu mo dad pa daṅ ldan pas
nad pa daṅ nad g-yog la sbyin pa sbyin par byed pa ’di ni skul byed gaṅ daṅ ldan na rig kyi
bu’am | rigs kyi bu mo dad pa daṅ ldan (6) pa rgyu ba’am | gnas pa’am | ñal ba’am | mi ñal
ba las rtag tu rgyun mi ’chad par bsod nams ’ba’ źig mṅon par ’phel ba daṅ | bsod nams
’ba’ źig ñe bar skye ba rdzas las byuṅ ba’i bsod nams bya ba’i gźi śin tu ’bras bu che ba
| phan yon che (7) ba | snaṅ ba che ba | rgyas pa che ba drug pa yin no ||skul byed gźan yaṅ
rigs kyi bu ’am | rigs kyi bu mo dad pa daṅ ldan pas rluṅ laṅs pa’am | yul ṅan byuṅ bal
| char pa bab pa’am | lhags pa byuṅ ba gaṅ dag yin pa de lta bu’i rluṅ laṅs pa’am | (144a1)
yul ṅan byuṅ ba’am | char bab pa’am | lhags pa byuṅ ba’i tshe dge ’dun la ’bras chan dag
gam | skyo ma dag gam | thug pa’i btuṅ ba dag bskyal te | ’dis ’phags pa ’di dag lus mi
rlan pa daṅ | chos gos mi gśer ba daṅ | loṅs (2) spyad nas bde ba la reg par ’gyur ro sñam
pas ’bul bar byed pa ’di ni skul byed gaṅ dag ldan na rigs kyi bu’am | rigs kyi bu mo dad
pas daṅ ldan pa rgyu ba’am | gnas pa’am | ñal ba’am | mi ñal ba las rtag tu rgyun mi ’chad
par bsod nams ’ba’ źig mṅon (3) par ’phel ba daṅ | bsod nams ’ba’ źig ñe bar skye ba rdzas
las byuṅ ba’i bsod nams bya ba’i gźi śin tu ’bras bu che ba | phan yon che ba | snaṅ ba
che ba | rgyas pa che ba bdun pa yin no | skul byed rigs kyi bu’am | rigs kyi bu mo dad pa
daṅ ldan pa rdzas las (4) byuṅ ba’i bsod nams bya ba’i gźi bdun po ’di dag daṅ ldan pa’i
bsod nams sam ||bsod nams kyi ’bras bu’am | bsod nams kyi ’bras bu rnam par smin pa ’di tsam
mo źes bsod nams kyi tshad gzuṅ bar mi nus te ||’di ltar bsod nams maṅ ba’i phyir bsod
(5) nams kyi phuṅ po chen po źes bya ba’i graṅs su ’gro’o ||skul byed ’di lta ste dper na
gaṅ du chu kluṅ chen po lṅa po ’di lta ste gaṅ gā daṅ | ya mun daṅ | sa ra yu daṅ | gnas
can daṅ | ma hi źes bya ba tha mi dad par ’bab par ’gyur ba de la ni chu’am | chu’i bum pa’am
| (6) chu’i bum pa brgya phrag gam | chu’i bum pa stoṅ phrag gam | chu’i bum pa ’bum phrag
’di sñed yod do źes chu’i tshad gzuṅ bar mi nus so ||skul byed de bźin du rigs kyi bu’am
| rigs kyi bu mo dad pa daṅ ldan pa rdzas las byuṅ ba’i bsod nams bya ba’i gźi bdun po
’di dag daṅ (7) ldan pa’i bsod nams sam | bsod nams kyi ’bras bu ’am | bsod nams kyi ’bras
bu rnam par smin pa yaṅ ’di tsam mo źes bsod nams kyi tshad gzuṅ bar mi nus te ||’di ltar
bsod nams maṅ ba’i phyir bsod nams kyi phuṅ po chen po źes bya ba’i graṅs su ’gro’o ||de
skad (144b1) ces bka’ stsal pa daṅ | bcom ldan ’das la tshe daṅ ldan pa skul byed chen pos
’di skad ces gsol to ||btsun pa gaṅ daṅ ldan na rigs kyi bu’am | rigs kyi bu mo dad pa daṅ
ldan pa rgyu ba’am | gnas pa’am | ñal ba’am | mi ñal ba las rtag tu rgyun mi ’chad (2)
par bsod nams ’ba’ źig mṅon par ’phel ba daṅ | bsod nams ’ba’ źig ñe bar skye ba rdzas las
byuṅ ba ma lags pa’i bsod nams bya ba’i gźi śin tu ’bras bu che ba | phan yon che ba | snaṅ
ba che ba | rgyas pa che ba gdags su ruṅ ṅam | bcom ldan ’das kyis bka’ (3) stsal pa |
skul byed ruṅ ste | skul byed bdun po ’di dag ni gaṅ daṅ ldan na rigs kyi bu’am rigs kyi bu
mo dad pa daṅ ldan pa rgyu ba’am | gnas pa’am | ñal ba’am | mi ñal ba las rtag tu rgyun
mi ’chad par bsod nams ’ba’ źig mṅon par ’phel ba daṅ | bsod nams (4) ’ba’ źig ñe bar skye
ba rdzas las byuṅ ba ma yin pa’i bsod nams bya ba’i gźi śin tu ’bras bu che ba | phan yon
che ba | snaṅ ba che ba | rgyas pa che ba dag yin te | bdun gaṅ źen | skul byed ’di la rigs
kyi bu’am rigs kyi bu mo dad pa daṅ ldan pas de bźin gśegs (5) pa’am | de bźin gśegs pa’i
ñan thos groṅ tshigs ga ge mo źig na ñer brten ciṅ bźugs pa thos śiṅ thos nas kyaṅ dga’
ba daṅ | mchog tu dga’ ba rgya chen po dge ba ṅes par ’byuṅ ba daṅ ldan pa thob par byed
pa ’di ni skul byed gaṅ daṅ ldan na rigs kyi bu’am rigs (6) kyi bu mo dad pa daṅ ldan pa rgyu
ba’am | gnas pa’am | ñal ba’am | mi ñal ba las rtag tu rgyun mi ’chad par bsod nams ’ba’
źiṅ mṅon par ’phel ba daṅ | bsod nams ’ba’ źig ñe bar skye ba rdzas las byuṅ ba ma yin
pa’i bsod nams bya ba’i gźi śin tu (7) ’bras bu che ba | phan yon che ba | rgyas pa che ba
daṅ po yin no | skul byed gźan yaṅ rigs kyi bu’am rigs kyi bu mo dad pa daṅ ldan pas de bźin
gśegs pa’am | de bźin gśegs pa’i ñan thos de ñid du tshur gśegs par rtsol bar thos śiṅ
thos (145a1) nas kyaṅ dga’ ba daṅ | mchog tu dga’ ba rgya chen po dge ba ṅes par ’byuṅ ba
daṅ ldan pa thob par byed pa ’di ni skul byed gaṅ dag ldan na rigs kyi bu mo dad pa daṅ ldan
pa rgyu ba ’am | gnas pa’am | ñal ba’am | mi ñal ba las rtag (2) tu rgyun mi ’chad par
bsod nams ’ba’ źig mṅon par ’phel ba daṅ | bsod nams ’ba’ źig ñe bar skye ba rdzas las byuṅ
ba ma yin pa’i bsod nams bya ba’i gźi śin tu ’bras bu che ba | phan yon che ba | snaṅ ba
che ba | rgyas pa che ba gñis pa yin no ||skul byed (3) gźan yaṅ rigs kyi bu ’am rigs kyi
bu mo dad pa daṅ ldan pas de bźin gśegs pa’am | de bźin gśegs pa’i ñan thos de ñid śul du
źugs pa thos śig thos nas kyaṅ dga’ ba daṅ | mchog tu dga’ ba rgya chen po dge ba ṅes par
’byuṅ ba daṅ ldan pa thob par (4) byed pa ’di ni skul byed gaṅ daṅ ldan na | rigs kyi bu
’am rigs kyi bu mo dad pa daṅ ldan pa rgyu ba’am | gnas pa’am | ñal ba’am | mi ñal ba las
rtag tu rgyun mi ’chad par bsod nams ’ba’ źig mṅon par ’phel ba daṅ | bsod nams ’ba’ źig
ñe bar skye ba (5) rdzas las byuṅ ba ma yin pa’i bsod nams bya ba’i gźi śin tu ’bras bu che
ba | phan yon che ba | snaṅ ba che ba | rgyas pa che ba gsum pa yin no ||skul byed gźan
yaṅ rigs kyi bu ’am rigs kyi bu mo dad pa daṅ ldan pas de bźin gśegs pa’am | de bźin gśegs
(6) pa’i ñan thos de ñid groṅ tshigs de ñid du byon par thos śiṅ thos nas kyaṅ dga’ ba daṅ
| mchog tu dga’ ba rgya chen po de dge ba ṅes par ’byuṅ ba daṅ ldan pa thob par byed pa
’di ni skul byed gaṅ daṅ ldan na rigs kyi bu ’am rigs kyi bu mo dad pa daṅ ldan pa rgyu ba’am
| gnas (7) pa ba’am | ñal ba’am | mi ñal ba las rtag tu rgyun mi ’chad par bsod nams ’ba’
źig mṅon par ’phel ba daṅ | bsod nams ’ba’ źig ñe bar skye ba rdzas las byuṅ ba ma yin
pa’i bsod nams bya ba’i gźi śin tu ’bras bu che ba | phan yon che ba | snaṅ ba che ba (145b1)
rgyas pa che ba bźi pa yin no ||skul byed gźan yaṅ rigs kyi bu’am rigs kyi bu mo dad
pa daṅ ldan pas de bźin gśegs pa’am | de bźin gśegs pa’i ñan thos de ñid la blta ba daṅ |
bsñen bkur bya ba’i phyir ’gro źiṅ mthoṅ nas kyaṅ dga’ ba daṅ | mchog tu dga’ (2) ba rgya
chen po dge ba ṅes par ’byuṅ ba daṅ ldan pa thob par byed pa ’di ni skul byed gaṅ daṅ ldan
na rigs kyi bu ’am rigs kyi bu mo dad pa daṅ ldan pa rgyu ba’am | gnas pa’am | ñal ba’am
| mi ñal ba las rtag tu rgyun mi ’chad par bsod nams ’ba’ źig mṅon par ’phel ba daṅ | (3)
bsod nams ’ba’ źig ñe bar skye ba rdzas las byuṅ ba ma yin pa’i bsod nams bya ba’i gźi śin
tu ’bras bu che ba | phan yon che ba | snaṅ ba che ba | rgyas pa che ba lṅa pa yin no ||skul
byed gźan yaṅ rigs kyi bu’am rigs kyi bu mo dad pa daṅ ldan pas des bźin gśegs (4) pa’am
| de bźin gśegs pa’i ñan thos de ñid kyi druṅ nas chos tshaṅs par spyod pa | thog mar dge
ba | bar du dge ba | tha mar dge ba | don bzaṅ po | tshig ’bru bzaṅ po | ma ’dres pa |
yoṅs su rdzogs pa | yoṅs su dag pa | yoṅs su byaṅ ba yaṅ dag par rab (5) tu ston pa ñan ciṅ
thos nas kyaṅ dga’ ba daṅ | mchog tu dga’ ba rgya chen po dge ba ṅes par ’byuṅ ba daṅ ldan
pa thob par byed pa ’di ni skul byed gaṅ daṅ ldan na rigs kyi bu’am | rigs kyi bu mo dad
pa daṅ ldan pa rgyu ba’am | gnas pa’am | ñal ba’am | mi ñal ba las rtag (6) tu rgyun mi
’chad par bsod nams ’ba’ źig mṅon par ’phel ba daṅ | bsod nams ’ba’ źiṅ ñe bar skye ba rdzas
las byuṅ ba ma yin pa’i bsod nams bya ba’i gźi śin tu ’bras bu che ba | phan yon che ba
| snaṅ ba che ba | rgyas pa che ba drug pa yin no ||skul byed gźan (7) yaṅ rigs kyi bu’am
rigs kyi bu mo dad ldan pas de bźin gśegs pa’am de bźin gśegs pa’i ñan thos de ñid kyi druṅ
nas chos thos nas saṅs rgyas la skyabs su ’gro ||chos daṅ dge ’dun la skyabs su ’gro źiṅ
bslab pa’i gźi dag len par byed pa ’di ni|(146a1) skul byed rigs kyi bu’am rigs kyi bu mo
dad pa daṅ ldan pa rgyu ba’am | gnas pa’am | ñal ba’am | mi ñal pa las rtag tu rgyun mi
’chad par bsod nams ’ba’ źig mṅon par ’phel ba daṅ | bsod nams ’ba’ źig ñe bar skye ba rdzas
las (2) byuṅ ba ma yin pa’i bsod nams bya ba’i gźi śin tu ’bras bu che ba | phan yon che
ba | snaṅ ba che ba | rgyas pa che ba bdun pa yin no ||skul byed rdzas las byuṅ ba ma yin
pa’i bsod nams bya ba’i gźi bdun po ’di dag daṅ ldan pa’i rigs kyi bu’am rigs kyi bu mo
(3) dad pa daṅ ldan pa’i bsod nams sam | bsod nams kyi ’bras bu’am | bsod nams kyi ’bras bu
rnam par smin pa ni ’di tsam mo źes bsod nams kyi tshad gzuṅ bar mi nus te ’di ltar bsod
nams maṅ ba’i phyir bsod nams kyi phuṅ po chen po źes bya ba’i graṅs su (4) ’gro’o ||skul
byed ’di lta ste dper na gaṅ du chu kluṅ chen po lṅa po ’di lta ste gaṅ gā daṅ | ya mun daṅ
| sar yu daṅ | gnas can daṅ | ma hi źes bya ba tha mi dad par ’bab par ’gyur ba de la ni
chu’am | chu’i bum pa’am | chu’i bum pa brgya phrag gam | chu’i bum (5) pa stoṅ phrag gam
||chu’i bum pa ’bum phrag ’di sñed cig yod do ||źes chu’i tshad gzuṅ bar mi nus te | ’di
ltar chu maṅ ba’i phyir chu’i phuṅ po chen po źes bya ba’i graṅs su ’gro’o ||skul byed de
bźin du rdzas las byuṅ ba ma yin pa’i bsod nams bya ba’i gźi bdun po ’di (6) dag daṅ ldan
pa’i rigs kyi bu’am rigs kyi bu mo dad ldan pa’i bsod nams sam | bsod nams kyi ’bras bu’am
bsod nams kyis ’bras bu rnam par smin pa yaṅ ’di tsam mo źes tshad gzuṅ bar mi nus te |
’di ltar bsod nams maṅ ba’i phyir bsod nams kyi phuṅ po (7) chen po źes bya ba’i grags su
’gro’o ||bcom ldan ’das kyis de skad ces bka’ stsal te |

bde bar gśegs pas de skad gsuṅs nas || ston pas gźan yaṅ ’di skad ces bka’ stsal to ||mi daṅ
ri dgas tshogs kyis bsten pa yi || chu kluṅ tha dad ’bab par gyur pa (146b1) dag ||mtsho
mchog bkra śis gtsaṅ ma ṅogs bde ba || rin chen ’byuṅ gnas rgya mtshor ’bab pa ltar ||

de bźin bsod nams rgyun kyaṅ rnam kun tu || sbyin bdag gos sbyin zas skom sbyin pa daṅ ||mal
cha stan daṅ gdiṅ sbyin mi la ’bab || chu kluṅ chu ’bab rgya (2) mtshor ji bźin no ||

bcom ldan ’das kyis de skad ces bka’ stsal nas | tshe daṅ ldan pa skul byed chen po bcom ldan
’das kyis gsuṅs pa la yi raṅs te mṅon par bstod do || de nas khyims bdag gdaṅs can ni dad
pa daṅ ldan la de’i ’khor ni mdad nas des bsams pa | (3) bdag gi ’khor ’di ma dad na bdag
gi gtsug lag khaṅ du ji ltar spyod pa je brtag go sñam nas de cha lugs mi mṅon par byas
te śam thabs dma’ bar bgos nas gtsug lag khaṅ du soṅ ste tshigs su bcad pa’i dbyaṅs kyis mchod
rten la phyag ’tshal nas gtsug lag (4) khaṅ du ’jug par brtsams pa daṅ | rgan źugs śig
sgo khaṅ na ’dug nas des de’i rkaṅ pa la phyag ’tshal te smras pa | ’phags pa gtsug lag
khaṅ sñiṅ daṅ mig ’phrog bar bgyid pa mtho ris kyi them skas su gyur pa ’di su’i lags || des
smras pa | khyim bdag (5) gdaṅs can gyi’o || ’phags pa ci ’di gtsug lag khaṅ lags sam |
’on te phoṅs pa lags | bźin bzaṅs gtsug lag khaṅ ni ji lta bu | phoṅs pa ni ji lta bu | ’phags
pa gaṅ na yo byad phun sum tshogs pa ni gtsug lag khaṅ lags la || gaṅ na yo (6) byad
ma mchis pa ni phoṅs pa lags so || bźin bzaṅs ’di phoṅs pa yin no || ji ltar gyur | khyim
bdag de ni dad pa daṅ ldan pa yin na de’i ’khor ma dad pas mkho ba mi stobs so || ’di ltar
khyim bdag de la bu mo mṅag gźug ma mgu byed ces bya ba dad pa (7) daṅ ldan źiṅ bzaṅ la
dge ba’i bsam pa can źig yod na | ’on kyaṅ de’i khyim de na dbaṅ med de | gal te de la dbaṅ
yod par gyur na de dge sloṅ rnams la mkho ba stobs par byed pas ’di gtsug lag khaṅ du ’gyur
ro || khyim bdag gdaṅs can gyis bsams pa | (147a1) da ltar bdag gson pa ñid na yaṅ bdag
gi gtsug lag khaṅ na dge sloṅ rnams kyi gnas skabs ’di ’dra na bdag śin ci ’dra bar ’gyur
sñam du rig nas dge sloṅ de’i rkaṅ pa la phyag ’tshal te || raṅ gi khyim du soṅ nas naṅ
mi rnams la smras pa | khyed cag (2) las gaṅ saṅs rgyas la sogs pa dge sloṅ gi dge ’dun la
bsñen bkur byed par spro ba des tshul śiṅ loṅ śig | de’i tshe na mgu byed bum pa thogs te
chu bcu ba’i phyir phyir byuṅ ba daṅ | des der ras ma źig rñed nas | bcom ldan ’das kyaṅ
de la phan gdags pa’i slad du (3) phyogs der gśegs pa daṅ | des bcom ldan ’das kyis rdzu ’phrul
gyis na bza’ chos na bza’ chos gos kyi grwa rdol bar de la bstan pa daṅ | des bsams
pa | gal te bcom ldan ’das kyis bdag gi ras ma ’di bźes (4) su gnaṅ na bdag gis ’di bcom ldan
’das la dbul lo sñam mo || bcom ldan ’das kyis de’i sems thugs kyis mkhyen nas bka’ stsal
pa | mgu byed gal te khyod kyis yoṅs su btaṅ na phul cig | des bcom ldan ’das la sems
mṅon par dad pa byas (5) nas gus pa bskyed de phul lo || bcom ldan ’das kyis de de ñid kyi
mdun du na bza’ chos gos kyi grwa glan te btsems pa daṅ | kha dog mthun par gyur to || de
dad pa skyes pas źabs gñis la gtugs te smon lam btab pa | dge ba’i rtsa ba ’dis bdag bran
(6) mor ma gyur cig | dbul bar ma gyur cig ces smras nas bum pa chus bkaṅ ste khyim du soṅ
ṅo || khyim bdag gdaṅs can gyis naṅ mi la tshul śiṅ brims pa daṅ | mgu byed kyis smras pa
| khyim bdag ’di ci lags | gdaṅs can gyis smras pa | mgu (7) byed khyed cag las gaṅ saṅs
rgyas la sogs pa dge sloṅ gi dge ’dun la bsñen bkur byed par spro ba des tshul śiṅ loṅ śig
daṅ kho bo la loṅs spyod rgya chen po dag yod do || des myur ba myur bar chu’i bum pa bźag
ste tshul śiṅ blaṅs nas smras pa | bdag saṅs (147b1) rgyas la sogs pa dge sloṅ gi dge ’dun
la bsñen bkur bgyid par spro ste || bdag gis bcom ldan ’das ñan thos kyi dge ’dun daṅ
bcas pa la yod byad thams cad kyis bsñen bkur bgyi yis khyod thugs las chuṅ ṅur mdzod cig
ces des saṅs rgyas la sogs pa (2) dge sloṅ gi dge ’dun la yo byad thams kyis bstabs te gus
par bsñen bkur bya bar brtsams so || khyim bdag gdaṅs can gyis yaṅ cha lugs mi mṅon par byas
te śam thabs dma’ bar bgos nas gtsug lag khaṅ du soṅ ste tshigs su bcad pa’i dbyaṅs kyis
(3) mchod rten la phyag ’tshal nas gtsug lag khaṅ du ’jug par brtsams pa daṅ | yaṅ rgan
źugs gźan źig sgo khaṅ na ’dug nas des de’i rkaṅ pa la phyag ’tshal te smras pa | ’phags
pa gtsug lag khaṅ sñiṅ daṅ mi ’phrog par bgyid pa mtho ris kyi them skas su gyur (4) pa ’di
su’i lags | des smras pa | khyim bdag gdaṅs can gyi’o || ’phags pa ci gtsug lag khaṅ lags
| bźin bzaṅs | gtsug lag khaṅ ni ji lta bu || phoṅs pa ni ji lta bu | ’phags pa gaṅ na yo
byad phun sum (5) tshogs pa ni gtsug lag khaṅ lags la | gaṅ na yo byad ma mchis pa ni phoṅs
pa lags so || bźin bzaṅs ’di sṅon ni phoṅs par gyur pa las da ni gtsug lag khaṅ du gyur
to || ji ltar gyur | bźin bzaṅs khyim bdag gdaṅs can la bu mo mṅag gźug ma (6) mgu byed
ces bya ba | dad pa daṅ ldan źiṅ bzaṅ la dge ba’i bsam pa can źig yod pa de khyim bdag des
’di las su bskos te saṅs rgyas la sogs pa dge sloṅ gi dge ’dun la yo byad thams cad kyis
stobs śig ces bsgo nas | da ltar de saṅs rgyas la sogs pa dge (7) sloṅ gi dge ’dun la yo byad
thams cad kyis bsñen bkur byed pas des na ’di gtsug lag khaṅ yin te phoṅs pa ma yin no
|| khyim bdag gdaṅs can gyis thos nas dga’ ste khyim du soṅ nas des bu mo mgu byed kyi lag
tu lde mig daṅ | lde mig kyog po gtad nas (148a1) naṅ mi rnams la smras pa | khyed cag mgu
byed kyis ci byin pa des gnas par gyis śig | ko.o śām+bī na gnas pa’i skye bo’i tshogs
rnams kyaṅ bsdus te smras pa | śes ldan dag kho bos bu mo mgu byed ’di bran mo las phyuṅ ste
khyim gyi bdag mor bcug go źes (2) bsgrags so || dge sloṅ rnams the tshom skyes nas the
tshom thams cad gcod pa saṅs rgyas bcom ldan ’das la źus pa | btsun pa khyim bdag gdaṅs can
rgyal po śar bas gdaṅs las ’tshal ba la gzigs | bcom ldan ’das kyis bka’ stsal pa | dge
sloṅ (3) dag da ltar du ma zad de ’di ltar ’dus pa’i dus na yaṅ khyim bdag gdaṅs can ’di
rgyal po śar pas gdaṅs las śes par gyur te de ñon cig | dge sloṅ dag sṅon byuṅ ba groṅ khyer
bā rā ṇa sī na rgyal po tshaṅs byin źes bya pas rgyal srid ’byor pa | rgyas pa | bde ba
| lo (4) legs pa | skye bo daṅ mi maṅ pos gaṅ ba | thab mo daṅ | ’thab pa daṅ | phyi dgra
daṅ | naṅ ’khrug rab tu źi ba | chom rkun daṅ | mu ge daṅ | nad daṅ bral ba | sā lu daṅ |
bu ram śiṅ gi phreṅ ba daṅ | ba laṅ daṅ | ma he phun sum tshogs pa byed du bcug ste | (5)
chos daṅ ldan pa chos kyi rgyal pos chos kyis rgyal srid byed du bcug go | ji tsam dus gźan
źig na ltas pa dag gis lo bcu gñis su char mi ’bab par luṅ bstan nas rgyal po tshaṅs byin
gyis raṅ gi yul du dril bsgrag pa byed du bcug ste phyogs su bsgo ba | ṅa’i yul na (6)
gnas pa daṅ | pho braṅ ’khor gyi mi dag ñon cig | ltas pa dag gis lo bcu gñis su char mi ’bab
par luṅ bstan gyis de’i phyir khyed cag las gaṅ dag la lo bcu gñis kyi zan bdog pa de
dag gis ni ’khod par bya’o || gaṅ dag la mi bdog pa de dag gis ni (7) gźan du ’doṅ bar bya
źiṅ lo bcu gñis ’das nas phyir ’oṅ bar bya’o || de’i tshe na bā rā ṇa sī na khyim bdag gzuṅs
byed ces bya ba phyug pa | nor maṅ pa | loṅs spyod che ba | yoṅs su gzuṅ ba yaṅs śiṅ rgya
che ba źig ’dug pa des mdzod pa bos te smras pa | (148b1) kwa’i naṅ rje mdzod pa kho bo
’khor daṅ bcas pa’i lo bcu gñis kyi zan yod dam | des smras pa | jo bo mchis so || saṅs
rgyas rnams ’byuṅ ba med pa’i tshe raṅ saṅs rgyas dman pa daṅ bkren pa la rjes su sñiṅ brtse
ba | bas mtha’i gnas mal la dga’ ba | bse ru (2) lta bu gcig pu ’jig rten gyi yon gnas
su gyur pa dag ’jig rten du byuṅ ṅo || ji tsam na raṅ saṅs rgyas lṅa brgya ljoṅs rgyu źiṅ
’doṅ ba na bā rā ṇa sīra phyin nas de dag khyim bdag gzuṅs byed kyi gan du doṅ ste phyin nas
smras pa | khyim bdag khyod kyis kho bo cag rab tu byuṅ (3) ba lṅa brgya la lo bcu gñis
su mkho ba stobs par nus sam | des smras pa | ’phags pa dag je mdzod pa la rmas te slad kyi
gsol lo źes des mdzod pa bos te smras pa | kwa’i naṅ rje mchod pa kho bo ’khor daṅ bcas
pa daṅ | rab tu byuṅ ba lṅa brgya po ’di dag gi lo bcu (4) gñis kyi zan yod dam | des smras
pa | jo bo mchis so || khyim bdag gzuṅs byed kyis raṅ saṅs rgyas po de dag la smras pa
| ’phags pa dag mchis kyis bźugs śig daṅ gsol lo || de dag der ’khod do || ji tsam na raṅ
saṅs rgyas gźan lṅa brgya (5) ljoṅs rgyu źiṅ ’doṅ ba na bā rā ṇa sīra phyin nas de dag kyaṅ
khyim bdag gzuṅs byed kyi gan du doṅ ste phyin nas smras pa | khyim bdag khyod kyis kho
bo cag rab tu byuṅ ba lṅa brgya la lo bcu gñis su mkho ba stobs par nus sam | des smras pa
| ’phags pa dag khyed la gsol (6) lags na | ci’i slad du yaṅ sgrub par mdzad | khyim bdag
de dag kyaṅ gźan la kho bo cag kyag gźan no || ’phags pa dag je mdzod pa la rmas te slad
kyis gsol lo źes des mdzod pa bos te smras pa | kwa’i naṅ rje mdzod pa kho bo ’khor daṅ bcas
pa daṅ | rab tu byuṅ (7) ba stoṅ gi lo bcu gñis kyi zan yod dam | des smras pa | jo bo
mchis so || khyim bdag gzugs byed kyis raṅ saṅs rgyas lṅa brgya po de dag la smras pa | ’phags
pa dag mchis kyis bźugs śig daṅ gsol lo || de dag kyaṅ der ’khod do || khyim bdag gzugs
(149a1) byed kyis sbyin pa’i khaṅ pa rtsig tu bcug ste | sbyin pa’i źal ta pa’i mi dag
daṅ spyan ’dren bskos nas | spyan ’dren des ñid ma re re źiṅ soṅ ste gdugs tshod la ’bod par
byed do || spyan ’dren des khyi źig gsos pa de ñi ma re re źiṅ spyan ’dren de daṅ lhan
cig ’gro (2) bar byed do || ji tsam dus gźan źig na spyan ’dren de la brel ba źig byuṅ nas
| des je ’di bsgrubs te phyis spyan draṅ bar bya’o sñam nas des gźan soṅ ba daṅ | khyi des
de ma rñed nas sṅon goms pas raṅ saṅs rgyas rnams kyi gan du soṅ ba daṅ | der yaṅ de ma
mthoṅ (3) nas des skad phyuṅ ṅo || raṅ saṅs rgyas de dag gi dge ’dun gyi gnas brtan gaṅ yin
pa des smras pa | de daṅ ldan pa dag spyan ’dren dus las yol nas khyi ’dis spyan draṅs kyis
tshur spyod bźud do || de ltar bgyi’i źes de dag ’phags pa daṅ | spyan ’dren ’oṅs te (4)
khyi des de mthoṅ nas skad dbyuṅ bar brtsams pa daṅ | spyan ’dren gyis bsams pa | ’dis
’di dag spyan draṅs pas des na bdag ñid chen po ’di dag byon gor ma chag sñam du rig nas smras
pa | ’phags pa dag khyed sus spyan draṅs | de dag gis smras pa | bźin (5) bzaṅs khyi
’dis so || des smras pa | ’phags pa dag mnoṅs kyis slad kyis kyaṅ gaṅ gi tshe bdag la brel
ba ’ga’ źig byuṅ ba de’i tshe na ’di ñid khyed spyan ’dren par ’gyur gyis khyed cag gśegs
su gsol | dge sloṅ dag de’i tshe de’i dus na khyim bdag gzuṅs (6) byed gaṅ yin pa de ni ṅa
ñid yin no || de’i tshe de’i dus na mdzod pa gaṅ yin pa de ni khyim bdag mgon med zas sbyin
yin no || de’i tshe de’i dus na spyan ’dren gaṅ yin pa de ni bad sa’i rgyal po śar pa
yin no || de’i tshe de’i dus na khyi gaṅ yin pa de ni khyim bdag gdaṅs (7) can yin te | khyim
bdag gdaṅs can ’di de’i tshe yaṅ rgyal po śar pas gdaṅs las śes par gyur la | da ltar
yaṅ ’di des gdaṅs las śes so || rgyal po gzugs can sñiṅ po’i gan du mi stoṅ thub gcig ’oṅs
nas rgyal pos de la smras pa | kwa’i naṅ rje (149b1) khyod su yin | des smras pa | lha bdag
stoṅ thub lags so || rgyal pos blon po rnams la bsgo ba | śes ldan dag stoṅ thub la ’tsho
ba byin cig | de dag gis de la ’tsho ba byin no || gaṅ gi tshe bcom ldan ’das kyis ma ga
d+hāra byuṅ ba’i rgyal po bzo sbyaṅs gzugs (2) can sñiṅ can po lha brgyad khri daṅ ma ga
d+hā pa’i bram ze daṅ | khyim bdag ’bum phrag du ma daṅ lhan cig bden pa dag la bźag pa de’i
tshe na des rgyal po’i khab tu dril bsgrags pa byed du bcug ste bsgo ba | rgyal po’i khab
na gnas pa daṅ | pho braṅ ’khor gyi mi daṅ | yul tha (3) dad pa nas lhags pa’i skye bo’i
tshogs śes ldan dag ñon cig | ṅa’i yul du sus kyaṅ rkun po mi bya’o || ṅa’i yul du gaṅ
rkun po byed pa de ṅas yul med par bya źiṅ brkus pa rnams kyi nor ni ṅa raṅ gi mdzod daṅ baṅ
ba nas sbyin no źes bsgo’o || gaṅ gi tshe bcom ldan ’das (4) kyis go sa lar byuṅ ba’i rgyal
po gsal rgyal gźon nu’i dpe’i mdos ba tul ba de’i tshe na des kyaṅ mñan yod du dril bsgrags
pa byed du bcug ste bsgo ba | ṅa’i yul du sus kyaṅ rkun po mi bya’o || ṅa’i yul du
gaṅ rkun po byed pa de ṅas gsad par bya źiṅ brkus pa rnams kyi (5) nor ni ṅa raṅ gi mdzod
daṅ baṅ ba nas sbyin no źes bsgo’o || bar du yul ma ga d+hā na gnas pa’i chom rkun pa gaṅ
dag yin pa daṅ | yul ko sa la na gnas pa’i chom rkun pa gaṅ dag yin pa de dag mtshams kyi
bar du doṅ ste ’khod ciṅ yul ma ga d+hā nas don mthun pa gaṅ dag ’oṅ (6) ba de dag kyaṅ ’joms
par byed | yul ko sa la nas don mthun pa gaṅ dag ’oṅ ba de dag kyaṅ ’joms par byed nas
thams cad du yul ma ga d+hā na ’khod pa’i chom rkun pa gaṅ dag yin pa daṅ | yul ko sa lan
’khod pa’i chom rkun pa gaṅ dag yin pa de dag mtshams kyi bar (7) du doṅ ste ’khor ciṅ don
mthun ’joms par byed pas don mthun ’gro ba daṅ ’oṅ ba rgyun chad de | rgyal po’i dpya daṅ
lo thaṅ mi ’du’o źes bya ba de lta bu’i sgra sgrags par gyur to || rgyal po gzugs can sñiṅ
pos de thos nas ru gcig btaṅ ba na de bcom źiṅ rab tu bcom ste phyir ’oṅs (150a1) so |
de bźin du ru gñis pa daṅ | ru gsum pa btaṅ ba na de yaṅ bcom źiṅ rab tu bcom ste phyir ’oṅs
so || ji tsam na yul ma ga d+hā nas don mthun yul ko sa lar ’phags pa pa de chom rkun pas
’jigs pas rgyal po’i khab tu źugs te bsel ba tshol bar (2) byed nas blon po rnams kyis
rgyal po la smras pa | lha stoṅ thub ’di lha’i ’tsho bas ’tsho na ci’i slad du don mthun gyi
bsel mi bgyid || rgyal pos smras pa | de ’gro la rag gis thoṅ śig | blon po rnams kyis
de bos te smras pa | kwa’i naṅ rje khyod rgyal po’i ’tsho bas (3) ’tsho la ci’i phyir rgyal
po’i bkal bźin mi byed | des smras pa | khyed kyis bsgo ba gaṅ źig kho bos ma byas na de
skad du spyo bar byed | de dag gis smras pa | don mthun ’di yul ko sa lar ’gros ’di’i bsel
gyis śig | des smras pa | ma ñes kyis de ltar bya’o (4) źes des mṅa’ lṅa brgya pa’i doṅ
pa gñis thogs te śiṅ rtar źugs nas don mthun gyi mdun du ’phags so || chom rkun pa rnams kyis
de don mthun gyi mdun gyi mdun nas ’oṅ ba thag riṅ po kho na nas mthoṅ nas | de la pho
ña btaṅ ste bsgo ba | chom rkun pa’i dmag dpon na re śiṅ rta (5) phyir zlog śig | gnod pa
thob par gyur ta re źes zer ro || des smras pa | dpa’ bo la dpa’ bo’i yoṅs su spaṅ ba byin
cig | chom rkun pa’i pho ñas smras pa | ci khyod gcig pu dpa’ bo yin nam | kho bo cag kyaṅ
dpa’ bo yin gyis phyir log śig | de nas phan (6) tshun mda’ khar dgye bar brtsams nas des
chom rkun pa’i pho ña’i gnad du bsnun nas de phyir log go | de bźin du chom rkun pa gñis
daṅ | bźi daṅ | brgyad daṅ | bcu drug daṅ | sum bcu rtsa gñis daṅ | drug bcu rtsa bźi nas
chom rkun pa lṅa brgya’i bar (7) dag lhags nas des de dag gi gnad du bsnun nas de dag phyir
log go | de bźin du chom rkun pa gźan lṅa brgya lhags nas des de dag la smras pa | ṅas
khyed kyi chom rkun pa lṅa brgya bsad na khyed cag kyaṅ srog gis ’gebs par mi ’dod dam |
phyir log śig | (150b1) chom rkun pa rnams kyis smras pa | ṅed kyi gcig kyaṅ ma sod na ci’i
phyir ṅed phyir ldog khyod kyaṅ ruṅ ṅed kyaṅ ruṅ ṅo || des smras pa | gal te khyed cag yid
mi ches na gaṅ dag ṅas bsnun pa de dag gi go phud cig | de dag gis go ’bud par brtsams
pa daṅ | (2) gaṅ gis ji ltar go phud pa de de ltar dus la bab nas chom rkun pa de dag mi ’di
ni gnod sbyin źig go źes byer te doṅ ṅo || stoṅ thub mtshams kyi bar na ’dug ciṅ de don
mthun yul ko sa la nas ’oṅ ba gaṅ yin pa de’i bsel yaṅ byed | yul ma ga d+hā nas ’oṅ ba (3)
gaṅ yin pa de’i bsel yaṅ byed do || des bsams pa | bdag gis ci’i phyir phar ’gro tshur
’gro bya ’di ñid du ’dug par bya’o sñam nas des der khyim brtsigs te ’dug nas don mthun gñi
ga’i bsti gnas su ’aṅ gyur | de ’brog na gnas pa yin pas ’brog gnas (4) ’brog gnas źes bya
ba’i miṅ du gyur to || || ’dul ba rnam par ’byed pa | bam po bdun bcu rtsa bźi pa | ’brog
gnas su don mthun dag lhags nas kha cig gis ni ’bras btsoṅ bar brtsams so || kha cig gis
ni phye btsoṅ bar brtsams (5) kha cig gis ni be reg | kha cig gis ni khur ba | kha cig gis
ni ril bu btsoṅ bar brtsams te | de ñid du ’khod nas der tshoṅ ‘dus chags par gyur to ||
de ñid du ’khod nas ṅer tshoṅ ‘dus chags par gyur to || ’brog gnas kyis rgyal po gzugs can
sñiṅ po (6) la phrin yig lha bdag gis ’dir tshoṅ ‘dus btsugs kyis lhas ’dir źal ta pa btaṅ
ba’i rigs so źes sbriṅ ṅo | rgyal pos bsams pa | gaṅ du bdag gi ru gsum bcom źiṅ ’oṅs
pa der des tshoṅ ‘dus btsugs pas de ni de ñid kyi ra gyur (7) cig sñam nas des de la phrin
yig ṅas tshoṅ ‘dus de khyod la byin gyis der dpya daṅ lo thaṅ ci ’du ba de dag khyod ñid
ci dgar spyod cig ces spriṅ ṅo || ’brog gnas su tshoṅ ‘dus btsugs nas ’brog gnas ’brog gnas
źes bya ba’i miṅ du gyur to || ’brog gnas na (151a1) gnas pa’i skye bo’i tshogs rnams kyis
bsams pa | śes ldan dag bdag cag gaṅ cuṅ zad bde bar gnas pa gaṅ yin pa de thams cad ’brog
gnas kyi mthu yin pas bdag cag gis ’di la phan pa cuṅ zad bya gor ma chag go go sñam mo
| de na kha (2) cig gis smras pa | ma ñes kyis de bźin bya’o || ci cig bya | de na kha cig
gis smras pa | bdag cag la gaṅ su yaṅ ruṅ ba bag ma gtoṅ ba’am | bag ma len pa des de ’khor
daṅ bcas pa zan sbyin źiṅ gos phrugs re yaṅ bskon par bya’o || ma ñes kyis de (3) ltar
bya’o źes de dag las gaṅ bag ma gtoṅ ba’am | bag ma len pa des ’brog gnas ’khor daṅ bcas
pa zan sbyin źiṅ gos phrugs re bskon par byed do || ji tsam na mi dbul po źig bag ma len
du ñe nas de ’di sñam du sems te | bdag la ’brog gnas ’khor (4) daṅ bcas pa zan sbyin źiṅ
gos phrugs re bskon pa’i ’byor pa ga la yod kyis | ’di ltar bdag gis bag ma de blaṅs nas daṅ
po kho nar ’brog gnas la dga’ mgur spyod du phul la || des dga’ mgur spyad nas de’i ’og
tu bdag gis spyad par bya’o sñam du rig nas | (5) de ’brog gnas kyi gan du soṅ ste mgo bos
phyag ’tshal nas smras pa | groṅ dpon bdag bag ma len du ñe na bdag la khyod ’khor daṅ bcas
pa bśos gsol źiṅ na bza’ phrugs re gsol ba’i ’byor pa ma mchis kyis | ’di ltar bdag gis
bag ma de blaṅs nas (6) daṅ po kho nar khyod la dga’ mgur spyod du ’bul gyis || khyod kyis
dga’ mgur spyad nas de’i ’og tu bdag gis spyad par bgyi’o || ’brog gnas kyis smras pa |
kye naṅ rje gaṅ yaṅ ruṅ ba bag ma len pa’am | bag ma gtoṅ ba de thams cad kyis kho bo ’khor
(7) daṅ bcas pa zan sbyin źiṅ gos phrugs re bskon mi dgos kyis khyod soṅ la bag yaṅs su
bag ma loṅ śig groṅ dpon de lta lag mod kyi ’on kyaṅ bdag ’di ltar dga’ sa daṅ du bźes śig
| bud med kyi yul ni dbaṅ po rnams ’phrog cig don du (151b1) gñer bar ’gyur ba yin pas ’brog
gnas kyis daṅ du blaṅs so || des kyaṅ bag ma blaṅs nas daṅ po kho nar ’brog gnas la phul
nas des kyaṅ dga’ mgur spyad do || ’brog gnas ’dod pa la ’dod chags kyis lhag par chags
pas mi de la byams par bya bar (2) brtsams so || gźan źig gis de la smras pa | kye naṅ rje
khyod la ’brog gnas te por byams par gyur pa ’di la rgyu ci yod | des ji ltar gyur pa smras
pa | des kyaṅ de bźin bya bar brtsams so || gźan źig gis de la dris pa daṅ | des kyaṅ
de la ji (3) ltar gyur pa brjod pa daṅ | des kyaṅ de bźin bya bar brtsams so || gźan źig
gis kyaṅ de la dris pa daṅ | des kyaṅ de la ji ltar gyur pa brjod pa nas des kyaṅ de bźin
bya bar brtsams te | de lta bu’i tshul gyis de na dam pa ma yin pa’i chos ’phel bar gyur (4)
to|| ’brog gnas kyis tshoṅ ‘dus der lha khaṅ rtsig tu bcug nas de na gaṅ yaṅ ruṅ bas bag
ma blaṅs pa des bu mo de lha khaṅ de bskor du bcug nas ’brog gnas kyi gan du gtoṅ źiṅ ’brog
gnas kyis de daṅ por dga’ mgur spyod par byed do || ji tsam dus (5) gźan źig na gźon nu
ma chen mo źig bag mar ’gror ñe nas des bsams pa | bdag la yaṅ daṅ por ’brog gnas dga’ mgur
spyod par ’gyur źiṅ phyis khyim thab spyod par ’gyur na mi ruṅ gis ci nas kyaṅ ’brog gnas
’di gsad par ’gyur ba de lta bu’i thabs kyi rnam par (6) źig bya’o sñam nas des ji tsam
nas phyogs śig tu skye bo phal po che’i tshogs ’dug ciṅ mthun par gyur pa de logs su kha
bltas te sgren mor byuṅ nas gcin rgyaṅ byas pa daṅ | skye bo phal po che’i tshogs kyis de
mthoṅ nas de dag mi dga’ bar sems par gyur te smras pa | (7) bu mo ṅo tsha daṅ khrel med
pa skye bo phal po che’i tshogs la mdun gyis phyogs te sgren mor byuṅ nas gcig rgyaṅ byed
pa ’di su’i yin | bu mo des des thos nas smras pa | khyed cag kyaṅ pho yin nam | ’o na ṅed
ci yin || khyed cag pho ma yin gyi ’brog gnas ’ba’ źig (152a1) pho yin pas des khyed kyi
chuṅ ma blaṅs so cog daṅ por dga’ mgur spyad de | khyed cag phyis de’i mi gtsaṅ ba ’khru bar
byed do || de dag gis smras pa | śes ldan dag ’dis bdag cag gnas su sbyos nas | ’di la
bdag cag gis ji ltar (2) bsgrub par bya | de na kha cig gis smras pa | ’di la gźan bsgrub
tu ci yod ’brog gnas gsad par bya’o || gźan dag gis smras pa | de ji ltar gsad par bya ba
dpyad par bya’o źes de dag de ltar gros byed pa na khyim bdag gźan źig gi rdziṅ bu ’bul ba
ñe (3) bar gyur nas | de dag gis smras pa | śes ldan dag khyim bdag che ge mo źig gi rdziṅ
bu ’bul ba ñe bar gyur pas der de mgron du bos pa’i tshe gsad par bya’o || ji tsam na khyim
bdag des rdziṅ bu ’bul ba’i tshe de mgron du bos pa daṅ | des kyaṅ daṅ du blaṅs (4) so||
rgyal po gzugs can sñiṅ pos dril bsgrag pa byed du bcug ste | phyogs su bsgo ba | ṅa’i
yul du dge sloṅ gaṅ la la źig ’oṅ bar gyur na | de gal te ṅa’i mdzod daṅ | khyim na bza’ ba
daṅ btuṅ ba yod na zan sbyin par bya’o || gal te med na (5) sus mthoṅ ba raṅ gis byin cig
daṅ phyis skyin pa ñis gyur tu sbyin no źes btsigs yig tu yaṅ bris te bźag go || bar du
tshe daṅ ldan pa śā ri’i bu daṅ | maud gal gyi bu chen po gñis ma ga d+hā dag tu ljoṅs rgyu
źiṅ ’doṅ ba na ’brog gnas su phyin to || groṅ (6) dpon ’brog gnas kyis tshe daṅ ldan pa
śā ri’i bu daṅ | maud gal gyi bu chen po gñis ma ga d+hā dag tu ljoṅs rgyu źiṅ ’doṅ ba na
’brog gnas su phyin ces thos so || thos nas kyaṅ de ’di sñam du sems te | rgyal po gzugs can
sñiṅ po de bsod nams dag gis ṅoms (7) mi myoṅ bas sbyin pa dag sbyin bsod nams dag byed
na | bdag gis kyaṅ ci’i phyir sbyin pa dag mi sbyin || bsod nams dag mi bya sñam du rig nas
tshe daṅ ldan pa śā ri’i bu daṅ | maud gal gyi bu chen po gñis ga la ba der soṅ ste phyin
nas rkaṅ pa gñis la mgo (152b1) bos phyag ’tshal te chos mñan pa’i phyir mdun du ’dug go
|| de gñis kyis de la chos bstan nas | des de gñis bsod sñoms la bos te zan byin no || khyim
bdag des ’brog gnas g-yar ’dren gyis bos pa daṅ | des yon bśad pa ma mñan pa kho nar
rdziṅ bu (2) ’bul bar soṅ ṅo || ’brog gnas na gnas pa’i skye bo’i tshogs kyis kyaṅ brda byas
|| mtshon thogs nas der doṅ ste | de dag gis ’brog gnas rdziṅ bur źugs pa daṅ | skra bkru’o
źes ’gyur byed tsha ba mgor blugs nas mig chu ’dzag par gyur te cuṅ zad kyaṅ mi (3) mthoṅ
ba daṅ | de nas de’i steṅ du ’khor lo daṅ | rdo rje rtse gcig daṅ | mṅa’ bo che daṅ |
mtshon rtse gcig pa la sogs pa’i mtshon dag ’phaṅ bar brtsams te | de gsad pa bśams pa na
des smras pa | śes ldan dag kho bos khyed la ñes pa ci byas (4) de dag gis smras pa | khyed
kyis kho bo cag gi bag ma daṅ por dga’ mgur spyad ciṅ phyis kho bo cag gis spyad do ||
des smras pa | khyed cag ñid kyis dam pa ma yin pa’i chos ’di phyuṅ bas ’di la kho bos ci
ñes | mags dpar thoṅ śig | de dag gis de de ltar śags ’debs bźin du (5) gsad par brtsams pa
daṅ | des srog daṅ ’bral kar gnaṅ ’chad ka daṅ tshig ’grol kar sems bskyed de smon lam btab
pa | bdag gis ’phags pa śā ri’i bu daṅ | mo.oda gal gyi bu chen po lha daṅ mis mchod pa
gñis la bsod sñoms phul ba’i dge ba’i (6) rtsa ba des bdag gaṅ du ’di dag gsod par ’gyur
ba der skye bar gyur cig ces btab bo || chos ñid kyis na mar ’bri ba’i dus kyi tshe na smon
lam log pa btab pa de ni myur du ’grub pa yin pas des smon lam log pa btab ste | śi źiṅ
dus la bab nas gnod sbyin (7) gdug pa rnams kyi naṅ du skyes so || de nas de gnas ’dod pas
rgyal po chen po rnam thos kyi bu’i gan du soṅ ste smras pa | bzod ldan bdag la gnas stsol
cig | des smras pa | ’brog gnas khyed kyi gnas ’brog gnas de ñid yin gyis soṅ śig | de
’brog gnas (153a1) su ’oṅs nas mi ṅas phyuṅ ste skye bo maṅ po śi bar gyur nas khri daṅ khrir
’dom par byas so || ’brog gnas na gnas pa’i skye bo’i tshogs kyis ltas pa dag bkur ste
dris pa | śes ldan dag gaṅ gi phyir ’di lta bu’i ya mas byuṅ bar gyur pa ’di la rgyu (2)
ci yod | de dag gis smras pa | śes ldan dag khyed kyis ’brog gnas bsad pa gaṅ yin pa des smon
lam log pa btab pas gnod sbyin gdug pa rnams kyi naṅ du skyes te des ’di lta bu’i yams
phyuṅ ṅo || de dag gis śiṅ rta daṅ śiṅ rta bcas te ’bros par brtsams (3) pa daṅ | des kyaṅ
’jigs pa daṅ ’jigs su ruṅ ba chen por bdag ñid mṅon par sprul nas ’brog gnas na gnas pa’i
skye bo’i tshog ’bros pa’i mdun du ’dug ste smras pa | da gar ’doṅ deṅ khyed cag thams cad
bza’o || de dag kun du skrag par gyur te smras pa | (4) groṅ dpon bdag cag sdig pa byed
pa rnams la bzod par mdzod cig | des smras pa | dam tshig gis bzod par bya ste | gal te ṅa
la ñi ma re re źiṅ mi stoṅ stoṅ ’bul na bzod do || de dag gis smras pa | groṅ dpon gal te
khyod la ñi ma re re źiṅ mi stoṅ stoṅ phul (5) na riṅ po mi thogs par ’brog gnas ’di mi
snaṅ bar ’gyur gyis dag na dus ’di thog la bdag cag phyag ’tshal ba rnams la bzod par mdzod
cig | des smras pa | śes ldan dag kho bo yun riṅ po nas smon pa | kye ma ’brog gnas ’di
mi snaṅ bar gyur cig sñam (6) mod kyi | ’on kyaṅ kho bo la ñi ma re re źiṅ mi lṅa brgya phul
cig daṅ bzod par bya’o | de dag gis yaṅ de bźin gsol nas des kyaṅ mi ñis brgya lṅa bcu
daṅ brgya’i bar du phul cig ces smras so | de dag gis smras pa | groṅ dpon de lta na yaṅ bdag
cag (7) ñams par gyur gyis maṅ pos ci bya || bdag cag gis khyod la ñi ma re re źiṅ ba
la drug daṅ ldan daṅ ldan pa’i śiṅ rta zas kyis bkaṅ ba daṅ | de khrid pa’i mi gcig dbul gyis
bzod par mdzod cig | des smras pa | de ruṅ gis ’di ltar khyed kyis ṅu bdag gis dbul (153b1)
bar mi bya bar bro daṅ | glu daṅ | sil sñan gyi sgras dbul bar bya’o || de dag gis kyaṅ
khas blaṅs so || de nas ’brog gnas na gnas pa’i skye bo’i tshogs thams cad ’dus te gros
bya bar brtsams pa | śes ldan dag gnod sbyin gyis bdag cag gnas skabs de (2) ltar byas na
’di la ji ltar bsgrub par bya | de na kha cig gis smras pa | res kyis res kyis dbul bar
bya’o || kha cig gis smras pa | gaṅ la res bab par gyur pa de la brjod pa na ’khrug pa skye
bar ’gyur gyis || ’di ltar khyim byaṅ bris te rdza mar bcug la | gaṅ gi (3) khyim byaṅ byuṅ
ba de ’gro bar bya ste | des kyaṅ mi tshal za dag mi gtoṅ bar bdag ñid ’gro bar bya ba’am
| bu gtaṅ bar bya’o || gaṅ la brel ba byuṅ ste ma ’dus pa de la bab na de’i khyim du khyim
byaṅ dpaṅs te bźag go | de’i tshe na ’brog gnas na khyim bdag (4) cig ’dug pa de la bu
med nas de yun riṅ po nas kye ma bdag la bu yod par gyur cig ces smon nas stes dbaṅ gis
de’i chuṅ ma la sems can źugs par gyur to || chuṅ ma de btsa’ ba’i dus kyi tshe khyim bdag
de bya ba źig la phyi rol du byuṅ ba daṅ | de’i ñin mo des la (5) gnod sbyin la gtor ma sbyin
pa’i khyim byaṅ byuṅ nas de’i res sbron par bskos pa’i mi dag gis de’i khyim byaṅ sgor
dpyaṅs te bźag go | skabs der chuṅ ma de btsas pa la khye’u źig byaṅ sgor dpyaṅs te bźag
go | skabs der chuṅ ma de btsas pa las khye’u cig byuṅ ṅo || ji tsam na khyim bdag de phyir
’oṅs pa daṅ | des khyim du ’jug kar khyim (6) byaṅ de mthoṅ nas de sdug bsṅal źiṅ yid mi
bde bar gyur te | khyim du źugs nas caṅ mi smra bar ’dug go | chuṅ mas de la smras pa |
rje’i sras dgyes pa skyed cig | khyod kyi sras bltam mo || de lta na yaṅ de caṅ mi smra ba
kho nar ’dug go | chuṅ mas de la lan (7) gsum gyi bar du de skad smras kyaṅ de caṅ mi smra
ba kho nar ’dug nas yaṅ chuṅ mas smras pa | rje’i sras khyod yun riṅ po nas kye ma bdag
la bu yod par gyur cig ces smon pa gaṅ lags pa de da btsas na ci’i slad du caṅ mi gsuṅ bar
bźugs || mchog tu dgyes pa (154a1) skyed cig || des smras pa | bzaṅ mo ’di ni skyes na kho
bo ni ma skyes so || rje’i sras ci noṅs | bzaṅ mo gnod sbyin la gtor ma dbul ba’i phyir
khyim byaṅ ’oṅs so || rje’i sras gal te de lta na khyod kyi sras mchi bar bas mod || skol
cag yaṅ (2) mjal na khyod la sras mchis par ’gyur to || bzaṅ mo ’di ni khrag gi thigs pa yin
pas ji ltar btaṅ bar bya || rje’i sras tshogs pas khrims su bgyi ba rnam par bźag pa las
bdag ñid ’gro bar bya ba’am | bu gtaṅ bar bya’o źes mi ’byuṅ ṅam | ’di (3) khyod kyi sras
lags pas bdag ñid daṅ mñam pa’i sdug pa gźan ma mchis kyis sras ’di ’di thoṅ śig | des gal
te khyod gal na soṅ śig ces daṅ du blaṅs so || de nas khyim bdag gi chuṅ ma des mtshan
mo’i mig lam chad pa daṅ | mar me daṅ | bdug spos (4) daṅ | phreṅ ba rgyu daṅ || me tog dag
gis mchod pa byas nas kha śar phyogs su bltas te gsol ba gdab par brtsams pa | ’jig rten
dge dul źi ba daṅ | dbaṅ thul rnams kyis mi stoṅ bas || bu yi don du der ’dud kyis || bdag
gi byis pa bskyab (5) tu gsol || de’i skabs su saṅs rgyas bcom ldan ’das rnams la ni mi
mkhyen pa daṅ | ma gzigs pa daṅ | ma rig pa daṅ | rnam par mi mkhyen pa cuṅ zad kyaṅ mi mṅa’
bas thugs rje chen po daṅ ldan pa | ’jig rten la phan par źugs la sruṅ ba gcig pu (6) pa
| ñag gcig dpa’ ba | gñis pa med pa | gñis su mi gsuṅ ba | źi gnas daṅ lhag mthoṅ gis bźugs
pa | rig pa gsum gsal bar mdzad pa | bslab pa gsum la legs par bslabs pa | dul ba’i gnas
gsum gyi gźi la mkhas pa | chu (7) bo bźi las rgal ba | rdzu ’phrul gyi rkaṅ pa bźis spyod
pa’i gźi la legs par gnas pa | bsdu ba’i dṅos po bźi la yun riṅ po nas yoṅs su sbyaṅ ba
mdzad pa | mi ’jigs pa bźis bsñeṅs pa mi mṅa’ ba | yan lag lṅa spaṅs pa | ’gro ba lṅa las
yaṅ (154b1) dag par ’das pa | yan lag drug daṅ ldan pa pha rol tu phyin pa drug yoṅs su
rdzogs pa | rtag tu gnas pa drug gis gnas pa | byaṅ chub kyi yan lag bdun gyi me tog gis phyug
pa | lam gyi yan lag brgyad ston pa | mthar gyis sñoms par ’jug (2) pa dgu la mkhas pa
| stobs bcu’i stobs daṅ ldan pa | phyogs bcur sñan pas yaṅ dag par rgyas pa | brgya phrag
bcur dbaṅ sgyur ba las khyad par du ’phags pa rnams kyi chos ñid ni ñin lan gsum | mtshan
lan gsum saṅs rgyas kyi spyan gyis ’jig (3) rten la rnam par gzigs nas gaṅ ni ñams par gyur
|| gaṅ ni ’phel bar gyur || gaṅ ni gnod par gyur | gaṅ ni ñam ṅa bar gyur | gaṅ ni mi
bde bar gyur || gaṅ ni gnod pa daṅ | ñam ṅa bar gyur | gaṅ ni mi bde bar gyur | gaṅ ni gnod
pa daṅ | ñam ṅa ba daṅ | mi bde bar gyur | gaṅ ni ṅan soṅ la gźol (4) gaṅ ni ṅan soṅ la
’bab | gaṅ ni ṅan soṅ la bab | ṅas gag ni ṅan soṅ gi lam nas bslaṅ ste mtho ris daṅ | thar
pa daṅ | ’bras bu la gźag par bya | ’dod pa’i ’dam du byiṅ ba gaṅ gi lag nas ni draṅ bar
bya | ’phags pa’i nor gyi dbyig daṅ bral (5) ba gaṅ ni ’phags pa’i nor gyi dbaṅ phyug la gźag
par bya | gaṅ gi saṅs rgyas ’byuṅ bas brgyan pa’i ’jig rten ni ’bras bu daṅ bcas par bya
|| gaṅ gi dge ba’i rtsa ba dag ma bskyed pa ni bskyed par bya | gaṅ gi dge ba’i rtsa ba
dag bskyed pa ni yoṅs (6) smin par bya || yoṅs su smin pa gaṅ ni rnam par grol bar bya źes
mkhyen pa daṅ gzigs pa ’jug go | smras pa | chu srin gnas kyi dug can pa || dus las ’da’
bar ’gyur srin gyi || saṅs rgyas gdul la byams pa | dus las ’da’ bar mi (7) ’gyur ro || ji
ltar ma ni bu sdug gcig pu la | rtog ciṅ de srog sruṅ bar byed pa ltar || de bźin gśegs
pa’aṅ gdul ba’i skye bo la || rtog pa mdzad ciṅ de srog sruṅ bar mdzad || kun mkhyen rgyud
la mṅa’ ba’i thugs rje yi || bźon ma gdul ba’i be’u (155a1) tshol mi skyo ste || srid daṅ
ṅan ’gros ñams la byams pa ni || rab ñams be’u la byams pa’i ba bźin no || bcom ldan ’das
kyis dgoṅs pa | khye’u de ni sṅon gyi saṅs rgyas rnams la bya ba lhag par lhag par byas pa
yin pas de la phan gdags par bya (2) źiṅ || gnod sbyin ’brog gnas kyaṅ gdul bar bya’o sñam
du rig nas ma ga d+hā dag tu ljoṅs rgyu źiṅ gśegs nas ’brog gnas su byon te gnod sbyin
’brog gnas kyi gnas su mtshan mo gnas par źal gyis bźes so || de’i tshe na gnod sbyin ’brog
gnas gnod (3) sbyin rnams kyi gnod sbyin ’du bar soṅ bar gyur to | gnod sbyin boṅ bu bas
bcom ldan ’das gnod sbyin ’brog gnas kyi gnas su mtshan mo gnas par źal gyis bźes pa mthoṅ
ṅo || mthoṅ nas kyaṅ gnod sbyin ’brog gnas gal ba der soṅ ste phyin (4) nas gnod sbyin ’brog
gnas la ’di skad ces smras so || groṅ dpon khyod kyi gnas su bcom ldan ’das mtshan mo
gnas par źal gyis bźes pa gaṅ yin pa de ni khyod kyis rñed pa legs par rñed do || groṅ dpon
mir gyur pa yaṅ bdag gi gnas su mtshan mo (5) gnas par khas len tam || groṅ dpon de de
bźin no || de de bźin te | ’di lta ste | de bźin gśegs pa dag bcom pa yaṅ dag par rdzogs pa’i
saṅs rgyas so || groṅ dpon de de bźin gśegs pa dgra bcom pa yaṅ dag par rdzogs pa’i saṅs
(6) rgyas yin nam || ’on te ma yin pa da śes par bya’o || de nas gnod sbyin ’brog gnas
kyis gnod sbyin rnams kyi gnod sbyin ’dul ba zil gyis mnan nas raṅ gi gnas ga la ba der soṅ
ste phyin nas bcom ldan ’das la ’di skad ces gsol to || dge sbyoṅ phyir (7) byuṅ śig | bcom
ldan ’das kyis ’di ni gźan gyis yoṅs su bzuṅ ba’o sñam du dgoṅs nas slar byuṅ ṅo || dge
sbyoṅ źugs śig | bcom ldan ’das rgyags pa daṅ | ṅa rgyal ṅes par bcom pa’i phyir źugs so
|| gnod sbyin ’brog gnas kyis lan (155b1) gñis su yaṅ bcom ldan ’das la ’di skad ces gsol
to || dge sbyoṅ phyir byuṅ śig | bcom ldan ’das kyis ’di ni gźan gyis yoṅs su bzuṅ ba’o sñam
du dgoṅs nas slar byuṅ ṅo || dge sbyoṅ źugs śig | bcom ldan ’das rgyags pa daṅ | ṅa rgyal
ṅes (2) par bcom pa’i phyir źugs so || gnod sbyin ’brog gnas kyis lan gsum du yaṅ bcom
ldan ’das la ’di skad ces gsol to || dge sbyoṅ phyir byuṅ śig | bcom ldan ’das kyis ’di ni
gźan gyis yoṅs su bzuṅ ba’o sñam du dgoṅs nas slar byuṅ ṅo || dge (3) bcom ldan ’das rgyags
pa daṅ | ṅa rgyal ṅes par bcom pa’i phyir źugs so || gnod sbyin ’brog gnas kyis yaṅ bcom
ldan ’das la ’di skad ces gsol to || dge sbyoṅ phyir byuṅ śig | de nas bcom ldan ’das kyis
gnod sbyin (4) ’brog gnas la ’di skad ces bka’ stsal to || groṅ dpon khyod kyis ṅa lan
gsum gyi bar du gnas su spyan draṅs pas da ni mi ’byuṅ ṅo || dge sbyoṅ de’i phyir khyod la
dri ba dris | dri ba lan gdab pa des gal te kho bo’i sems raṅs par byed na de lta na legs
|| gal (5) te sems raṅs par mi byed na khyod kyi sems g-yeṅs pa’am | sñiṅ dga’ sa pa’am
| kha nas khrag tsha ba skyug pa’am | lag pa gñis nas bzuṅ ste chu kluṅ skal lan śiṅ rta’i
pha rol gyi ’gram du ’phaṅ bar bya’o || bcom ldan ’das kyis bka’ stsal pa | (6) groṅ dpon
ṅas ’jig rten lha daṅ bcas pa | bdud daṅ bcas pa | tshaṅs pa daṅ bcas pa | dge sbyoṅ daṅ
bram ze’i skye dgu daṅ bcas pa | lha daṅ mi daṅ bcas pa’i naṅ na gaṅ gis de bźin gśegs pa
dgra bcom pa yaṅ dag par rdzogs pa’i saṅs rgyas (7) kyis sems g-yeṅs pa’am | thugs dga’ sa
pa’am | źal nas khrag tsha ba bsgral ba’am | phyag gñis nas bzuṅ ste chu kluṅ skal ldan śiṅ
rta pa’i pha rol gyi ’gram du ’phen pa yaṅ dag par rjes su ma mthoṅ gis groṅ dpon ’di ltar
ci daṅ ci ’dod pa (156a1) źus śig | de nas ’brog gnas kyis de’i tshe tshigs su bcad pa
gsol pa || ||

bar sdom la |gaṅ daṅ ji ltar du daṅ ni ||gaṅ źig rgal daṅ ci yis rgal ||’di na skyes bu’i nor
mchog gaṅ ||ci źig legs spyad bde spyod ’gyur ||(2) ro rnams naṅ na mṅar mchog cig ||ji
ltar ’tsho na ’tsho mchog bstan ||bcom ldan ’das kyis bka’ stsal pa ||dad pa skyes bu’i nor
mchog yin ||chos la legs spyod bde spyod ’gyur ||bden pa’i ro rnams mṅar mchog yin ||śes
pas ’tsho na ’tsho (3) mchog bstan ||

gnod sbyin gyis gsol pa |

ji ltar grags daṅ ldan par ’gyur ||loṅs spyod ldan par ji ltar ’gyur ||ji ltar sñan pa thob
’gyur źiṅ ||mdza’ bśes ji ltar rñed par ’gyur ||

bcom ldan ’das kyis bka’ stsal pa ||

tshul khrims (4) kyis ni grags ldan ’gyur ||sbyin pas loṅs spyod ldan par ’gyur ||bden pas sñan
pa thob ’gyur te ||sñiṅ rjes mdza’ bśes rñed par ’gyur ||

gnod sbyin gyis gsol pa |

du źig gis ni ’jig rten ’byuṅ ||du yis ’dris pa thob par ’gyur ||du (5) źig gis ni ’jig rten
bkur ||du yis ’jig rten zil gnon ’gyur ||

bcom ldan ’das kyis bka’ stsal pa ||

drug gis ’jig rten ’byuṅ ’gyur te ||drug gis ’dris pa thob par ’gyur ||drug gis ’jig rten bkur
’gyur te ||drug gis ’jig rten (6) zil gnon ’gyur ||

gnod sbyin gyis gsol ba |

gdugs mtshan g-yel ba ma mchi sa pa ||gaṅ źig ’oṅ ba ’di las rgal ||dmigs med rten pa ma mchis
pa ||zab mor gaṅ źig ’byed mi ’gyur ||

bcom ldan ’das kyis bka’ stsal pa |

rnam kun (7) tshul khrims ldan pa daṅ ||legs mñam bzaṅ ciṅ śes rab ldan ||naṅ du sems śiṅ dran
ldan pa ||śin tu rgal dka’ ’di la rgal ||’dod pa’i ’du śes chags bral źiṅ ||gzugs kyi kun
sbyor mthar gyur pa ||de ni dmigs med rten (156b1) med pa’i ||zab mor ’byiṅ bar mi ’gyur
ro ||

gnod sbyin gyis gsol pa |

ci yis ’od pa rgal bar ’gyur ||ci źig gis ni rgya mtsho rgal ||ci yis sdug bsṅal spoṅ bar ’gyur
||ci źig gis ni yoṅs dag ’gyur ||

bcom ldan ’das (2) kyis bka’ stsal pa |

dad pas ’od pa rgal bar ’gyur ||bag yod pas ni rgya mtsho rgal ||brtson pas sdug bsṅal spoṅ
bar ’gyur ||śes rab kyis ni yoṅs dag ’gyur ||bden dul gtoṅ ba ma gtogs pa’i ||chos gźan ’ba’
źig yod (3) dam źes ||dge sbyoṅ bram ze so so la ||gźan daṅ gźan du khyod dris śig ||

gnod sbyin gyis gsol pa ||

dge sbyoṅ bram ze so sol || ci slad bźin du bdag ’dri bgyid ||’di ltar dpa’ chen khyod kyis
ni || chos ’di legs par rab tu bśad ||

(4) kye ma gnod sbyin boṅ bu pa || gaṅ gis ded dpon bla na med ||saṅs rgyas bdag la bstan gyur
pa || khyod la kho bo byas pa gzo ||

’di nas kho bo groṅ nas groṅ || khyim nas khyim du rdzogs saṅs daṅ ||chos kyi chos ñid bzaṅ
po la || ’dud bźin du ni spyad (5) par bya ||

de nas bcom ldan ’das kyis gnod sbyin ’brog gnas la ’di skad ces bka’ stsal to || bźin bzaṅs
khyod kyis dge sloṅ śā ri’i bu daṅ | maud gal gyi bu gñis zan byin pas sum bcu rtsa gsum
pa’i lha rnams kyi naṅ du skye bar bya ba las khyod kyis (6) smon lam log pa btab pas gnod
sbyin gdug pa rnams kyi naṅ du skyes te | da ltar drag śul can | lag pa khrag gis gos pa
| ñams pa daṅ rab tu ñams pa la źen pa | gźan gyi srog ’phrog pa | gźan gyi srog gcod pas
’tsho bar byed de || ’di (7) nas śi ’phos na khyod kyi ’gro ba ni cir ’gyur | skye ba ni cir
’gyur || tshe phyi ma ni cir ’gyur || de gsol pa | bcom ldan ’das bdag gis ci bgyi ba bka’
stsal du gsol || bźin bzaṅs tshur śog | khyod ṅa’i spyan sṅar skyabs su ’gro ba daṅ |
bslab (157a1) pa’i gźi dag loṅ la ’brog gnas na gnas pa’i skye bo’i tshogs la mi ’jigs pa
byin cig | btsun pa bdag bcom ldan ’das kyi spyan sṅar skyabs su mchi ba daṅ | bslab pa’i
gźi dag len ciṅ deṅ slan cad ’brog gnas na gnas pa’i skye bo’i (2) tshogs la mi ’jigs pa stsol
to || des bcom ldan ’das kyi spyan sṅar skyabs su ’gro ba daṅ | bslab pa’i gźi dag blaṅs
nas tshigs su bcad pa smras pa | kye ma ston pa bdag don du || sdum par yaṅ dag | śegs
(3) gyur te | bdag gis de riṅ phyi ma yi || don ni rab tu śes par gyur || de na khyim bdag
des ba laṅ drug daṅ ldan pa’i śiṅ rta zas kyis bkaṅ ste khye’u de yaṅ śiṅ rtar bcug nas
bro daṅ | glu daṅ rol mo’i sgras gnod sbyin gyi druṅ du ’phags pa daṅ | bram ze daṅ | (4)
khyim bdag kha cig gis thos nas smras pa | śes ldan dag bro daṅ | glu daṅ | rol mo’i sgra
’di ci yin || kha cig gis smras pa | khyed kyis mi śes sam | ’di ni khrag gi thigs pa de gnod
sbyin gyi gan du khyer ba yin no || skye bo phal po che’i tshogs ’dus (5) te smras pa
| śes ldan dag khrag gi thigs pa ’dis gnod sbyin mi mgu bas gal te ’di ma bzlog na gdon mi
za bar gnod sbyin ’khrugs par ’gyur źiṅ | bdag cag thams cad la gnod par byed par ’gyur gyis
| ’di bzlog par bya’o źes de dag gis de (6) bzlog par brtsams pa daṅ | des smras pa |
śes ldan dag tshogs kyis khrims su bya ba bcas pa las bdag ñid ’gro bar bya ba’am | bu gtaṅ
bar bya’i źes ’byuṅ bas ’di kho bo’i bu yin na ci’i phyir zlog par byed | mi ldog par ’gro’o
|| de dag (7) caṅ mi smra bar ’khod do || bcom ldan ’das kyis bro daṅ | glu daṅ rol mo’i
sgra de gsan to || gsan nas kyaṅ gnod sbyin ’brog gnas la bka’ stsal pa | groṅ dpon bro
daṅ | glu daṅ rol mo’i sgra ’di ci yin | btsun pa bdag dam pa ma lags pa’i chos sdig pa
de (157b1) las slar log kyaṅ skye bo dag gis da duṅ de bźin du ’dzin par bgyid na ji ltar
bsgrub par bgyi ma ’tshal to || bcom ldan ’das kyis bka’ stsal pa | groṅ dpon ’di ci yin ||
des ji ltar gyur pa gsol ba daṅ | bcom ldan ’das kyis bka’ stsal pa | groṅ dpon (2) deṅ
zas daṅ | skom loṅ la mi yaṅ ma len | glaṅ yaṅ ma len cig | des bsams pa | ’oṅs kyaṅ ruṅ gis
dag gi zan tha ma ’di bcom ldan ’das la bsod sñoms dbul lo sñam mo || khyim bdag des khye’u
de śiṅ rta nas phyuṅ ste gnod sbyin la byin no || gnod (3) sbyin gyis kyaṅ bcom ldan
’das la phul lo || bcom ldan ’das kyis kyaṅ pha la stsal to || de nas phas gsol pa | bcom
ldan ’das khye’u ’di miṅ cir gdags | bcom ldan ’das kyis tshigs su bcad pa’i dbyaṅs kyis bka’
stsal pa |

byis pa gaṅ (4) tshe gnod sbyin gyi ||lag nas ṅa yi lag tu thob ||ṅa yi lag nas pa yi lag ||de
yi phyir na lag brgyud yin ||

de’i miṅ lag brgyud ces bya bar btags so || khyim bdag des de khyer te ’brog gnas su soṅ ba
daṅ | skye bo’i tshogs kyis mthoṅ nas smras (5) pa | śes ldan dag ’di ’di ltar gyur ciṅ |
khrag gi thigs pa de khyer te ’oṅs pa las na | gor ma chag par ’dis gnod sbyin ’khrugs par
byas so || des smras pa | śes ldan dag gnod sbyin ga la ’khrugs te | bcom ldan ’das khye’u
’di la thugs (6) brtse ba’i slad du de’i gnas su mtshan mo gnas par źal gyis bźes nas ||
bcom ldan ’das kyis de btul te skyabs su ’gro ba daṅ bslab pa’i gźi dag la bźag nas || des
’brog gnas na gnas pa’i skye bo’i tshogs la mi ’jigs pa byin gyis (7) ’tsher ’grib med par
gyis śig | de dag śin tu dga’ ste smras pa | khye’u ’di skyes ma thag tu gnod sbyin ’brog
gnas btul bas khye’u ’di’i miṅ lag brgyud ’brog gnas źes bya’o źes de’i miṅ lag brgyud
’brog gnas źes bya bar btags so || de (158a1) chen por gyur nas yi ge dag yig ’bru dag daṅ
| sgyu rtsal gźan dag la yaṅ śin tu mkhas par gyur to || gaṅ gi tshe sṅo bsaṅs can mgo bsgyur
ran par gyur pa de’i tshe na de sloṅ brgyal po daṅ || nor can dag daṅ | choṅ dpon dag
daṅ ded dpon dag (2) daṅ | śākya dag daṅ | kau d+ya dag daṅ | lits+tsha bī dag daṅ | gźan
yaṅ maṅ po dag lhags par gyur nas | khyim bdag gdaṅs can ’di sñam du maṅ po dag sgo bsaṅs
can sloṅ ste | gaṅ dag lam byin pa de dag bdag gi dgra bor ’gyur ro sñam nas lag pa la (3)
’gram pa gtad de sems khoṅ du chud ciṅ ’dug go | sṅo bsaṅs can gyis de mthoṅ nas smras pa
| yab khyod ci’i slad du phyag la źal gtad de sems khoṅ du chud ciṅ bźugs || des smras pa
| bu mo khyod sloṅ ba rgyal po dag daṅ | nor can dag daṅ | tshoṅ dpon (4) dag daṅ | ded
dpon dag daṅ | śākya daṅ daṅ | kau d+ya dag daṅ | lits+tsha bī dag daṅ | gźan yaṅ maṅ po dag
lcags pas gaṅ dag la khyod ma byin pa de dag pa’i dgrar ’gyur na | kho bo ji ltar lag pa
la ’gram pa gtad de sems khoṅ du chud ciṅ mi ’dug tu ruṅ | (5) des smras pa | yab gal te
de lta na mi dgyes par ma mdzad cig daṅ | deṅ nas gdugs bdun ṅan bu raṅ gis gnas btsal bar
bgyi’o || des smras pa | bu mo de ltar gyis śig | ’on kyaṅ re źig lta la źu bar bya’o źes
de bad sa’i rgyal po śar ba’i gan du soṅ (6) ste smras pa | lha deṅ nas gdugs bdun na sṅo
bsaṅs can raṅ gis gnas tshol bar ’gyur gyis lhas gnaṅ bar mdzod cig | rgyal pos bsams pa
| des ṅam gtogs pa gźan su źig la gnas tshol bar ’gyur sñam nas gnaṅ ṅo || des gnaṅ nas blon
po rnams (7) la bsgo ba | śes ldan dag groṅ khyer mdzes par byed du chug la | ’di skad
ces deṅ nas ñi ma bdun nas sṅo bsaṅs can raṅ gis gnas tshol bar ’gyur ro źes dril sgrogs
śig | blon po rnams kyis groṅ khyer de rdo ba daṅ | gseg ma daṅ | gyo mo med par rnam (158b1)
par bźag nas tsan dan gyi chus chag chag btab ste | bdug spos dri źim po’i snod ñe bar
bźag nas dar gyi chun po dpyaṅs te | rgyal mtshan daṅ | ba dan bsgreṅs nas me tog sna tshogs
bkram ste | lha’i skyed mos tshal ltar dga’ bar ’gyur bar byas nas dril bsgrag (2) pa
byed du bcug ste | ’di skad ces ko.o śām+bī na gnas pa daṅ | pho braṅ ’khor gyi mi daṅ | yul
tha dad pa dag nas lhags pa’i skye bo’i tshogs śes ldan dag ñon cig | deṅ nas ñi ma bdun
na sṅo bsaṅs can raṅ gis gnas tshol bar ’gyur gyis | de’i phyir khyed cag (3) gis ’byor
pa ji lta pa bźin du ’du bar bya’o źes bsgo’o || de nas srog chags ’bum phrag du ma dag ’dus
par gyur pa na ñi ma bdun pa la sṅo bsaṅs can rgyan thams cad kyis bklubs te | śiṅ rta
la źon nas me tog phreṅ gi chun po thogs te phyir byuṅ nas skye bo (4) phal po che’i tshogs
la brtag par brtsams pa daṅ | bad sa’i rgyal po śar pa ’di sñam du || ’dis gor ma chag par
bdag gi steṅ du me tog phreṅ gi chun po ’phen par ’gyur ro sñam nas | sems bsdus te bag
yod par rtog ciṅ ’dug go | sṅo bsaṅs can (5) gyis kun du skye bo’i tshogs la rnam par bltas
nas dris pa | śes ldan dag glaṅ po che’i rgyab tu źon pa ’di dag gaṅ gaṅ yin || de dag
gis smras pa | ’di ni rgyal po gzugs can sñiṅ po’o || ’di ni rgyal po gsal rgyal lo || ’di
ni rgyal po tshaṅs byin no || ’di (6) ni bad sa’i rgyal po śar pa’o || de bźin du nor can
dag daṅ | tshoṅ dpon dag daṅ | ded dpon dag daṅ | ko.o d+ya dag daṅ | śākya dag daṅ | lits+tsha
bī dag daṅ | gźan yaṅ maṅ po thams cad so sor dris nas || de’i ’og tu smras pa | śes
ldan dag lag brgyud (7) ’brog gnas źes bya ba gaṅ yin pa bcom ldan ’das kyis gnod sbyin
las thar bar byas pa de ’dir śog śig | skye bo’i tshogs kyis smras pa | de ma ’oṅs so || de
phyogs gaṅ na ’dug | ga ge mo źig na’o || des de’i phyogs su kha bltas te | de bdag gi (159a1)
khyim thab yin no źes me tog phreṅ gi chun po ’phaṅs pa daṅ | rgyal po dag daṅ | nor
can dag daṅ | tshoṅ dpon dag daṅ | ded dpon dag daṅ | ko.o d+ya dag daṅ | śākya dag daṅ
| lits+tsha bī dag daṅ | gźan yaṅ maṅ po ’dus pa dag phyir phyogs te raṅ (2) raṅ gi yul du
doṅ ṅo || khyim bdag gdaṅs can bag tsha źiṅ yid mi b de nas sṅo bsaṅs can la smras pa | bu
mo gal te khyod kyis lag brgyud bdams pas kho bo la rgyal po dag gnod pa byed par gyur na
mi ruṅ gis myur du soṅ śig | des smras pa | yab ma (3) noṅs kyis bźin de bźin bgyi’o ||
khyim bdag gdaṅs can gyis de bźon pa bzaṅ po sbyar te rgyan rnam pa sna tshogs kyis brgyan
nas ’khor daṅ bcas te ’brog gnas su btaṅ ṅo || de’i skabs su saṅs rgyas bcom ldan ’das rnams
la ni mi mkhyen pa daṅ | ma gzigs (4) pa daṅ | ma rig pa daṅ | rnam par mi mkhyen pa cuṅ
zad kyaṅ mi mṅa’ bas thugs rje chen po daṅ ldan pa | ’jig rten la phan par źugs pa | sruṅ
ba gcig pu ba | ñag gcig dpa’ ba | gñis pa med pa | gñis su mi gsuṅ ba | źi gnas daṅ lhag
mthoṅ gis (5) bźugs pa | rig pa gsum gsal bar mdzad pa | bslab pa gsum ma legs par bslabs
pa | dul ba’i gnas gsum gyi gźi la mkhas pa | chu bo bźi las rgal ba | rdzu ’phrul gyi
rkaṅ pa bźis || spyod pa’i gźi la legs par gnas pa | bsdu ba’i dṅos (6) po bźi la yun riṅ
pho nas yoṅs su sbyaṅ ba mdzad pa | mi ’jigs pa bźis bsñeṅs pa mi mṅa’ ba | yan lag lṅa spaṅs
pa | ’gro ba lṅa yaṅ dag par ’das pa yan lag drug daṅ ldan pa | pha rol du phyin pa drug
yoṅs su rdzogs pa || rtag tu gnas pa drug (7) gis gnas pa | byaṅ chub kyi yan lag bdun
gyi me tog gis phyug pa | lam gyi yan lag brgyad ston pa | mthar gyis sñoms par ’jug pa dgu
la mkhas pa | stobs bcu’i stobs daṅ ldan pa | phyogs bcur sñan pas yaṅ dag par rgyas pa
| brgya phrag bcur (159b1) dbaṅ sgyur ba la khyad par du ’phags pa rnams kyi chos ñid ni ñin
lan gsum mtshan lan gsum saṅs rgyas kyi spyan gyis ’jig rten la rnam par gzigs nas | gaṅ
ni ñams par gyur || gaṅ ni ’phel bar gyur || gaṅ ni gnod par gyur || gaṅ ni ñam ṅa bar (2)
gyur || gaṅ ni mi bde bar gyur || gaṅ ni gnod pa daṅ | ñam ṅa ba daṅ mi bde bar gyur |
gaṅ ni ṅan soṅ la gźol || gaṅ ni ṅan soṅ la ’bab | gaṅ ni ṅan soṅ la bab | ṅas gaṅ ni ṅan
soṅ gi lam nas bslaṅ ste mtho ris daṅ | thar pa daṅ ’bras bu la (3) gźag par bya || ’dod pa’i
’dam du byiṅ ba gaṅ gi lag nas ni draṅ bar bya || ’phags pa’i nor gyi dbyig daṅ bral ba
gaṅ ni ’phags pa’i nor gyi dbaṅ phyug la gźag par bya || gaṅ gis saṅs rgyas ’bras bu daṅ
bcas par bya || (4) gaṅ gi dge ba’i rtsa ba dag ma bskyed pa ni bskyed par bya | gaṅ gi dge
ba’i rtsa ba dag bskyed pa ni yoṅs su smin par bya | yoṅs su smin pa gaṅ ni rnam par grol
bar bya źes mkhyen pa daṅ gzigs pa ’jug go | smras pa | chu srin gnas kyi dug can pa ||
dus las (5) mda’ bar ’gyur srid kyi || saṅs rgyas gdul la byams pa ni || dus las ’dar bar
mi ’gyur ro || ji ltar ma ni bu sdug gcig bu la | rtog ciṅ de srog sruṅ bar byed pa ltar
|| de bźin gśegs pa’aṅ gdul ba’i skye bo la || rtog par mdzad ciṅ de srog sruṅ bar (6) mdzad
| kun mkhyen rgyud la mṅa’ ba’i thugs rje yi || bźon ma gdul ba’i be’u tshol mi skyo ste
| srid daṅ ṅan ’gros ñams la byams pa’i ba bźin no || bcom ldan ’das kyis dgoṅs pa | gal
te lag brgyud ’brog gnas kyis (7) bden pa ma mthoṅ bar sṅo bsaṅs can mthoṅ bar gyur na bden
pa dag gi snod du mi ’gyur gyis || de la phan gdags pa’i phyir ’brog gnas su ’gro’o sñam
du rig nas || ma ga d+hā dag tu ljoṅs rgyu źiṅ gśegs pa na ’brog gnas su byon nas ’brog
gnas su mtshan mo ba laṅ (160a1) gi lam du rtswa btiṅ ba la gnas par źal gyis bźes so || ba
laṅ rdzi dag daṅ | phyugs rdzi dag daṅ | rtswa thun dag daṅ | śiṅ thun dag daṅ | lam gyis
’tsho ba dag daṅ | lam gol bas ’tsho ba’i mi dag gis bcom ldan ’das mtshan mo ba laṅ gi
lam (2) na rtswa btiṅ ba la gnas par źal gyis bźes pa mthoṅ ṅo || mthoṅ nas kyaṅ myur ba myur
bar lag brgyud ’brog gnas kyi gan du doṅ ste smras pa | khyim bdag gaṅ gis khyod gnod
sbyin las thar bar mdzad pa’i bcom ldan ’das de ’brog gnas gnas su byon nas mtshan mo ba (3)
laṅ gi lam na rtswa btiṅ ba la gnas bar źal gyis bźes so || lag brgyud ’brog gnas kyis
bsams pa | gal te saṅ ’gro bar bya na | bcom ldan ’das gźan du gśegs par ’gyur ba gaṅ yin
pa de lta bu’i gnas yod par ’gyur gyis ṅa ñid ’gro’o sñam du (4) rig nas | myur ba myur bar
’phags pa daṅ ji tsam na sgo chod do | de’i skabs su sṅo bsaṅs can yaṅ sgo druṅ du phyin
pa daṅ | des kyaṅ naṅ du ma chud de sgo druṅ du mtshan mo mo gnas par khas blaṅs so || nam
naṅs nas lag brgyud ’brog gnas myur ba myur ba kho nar śiṅ rta (5) la źon te ’brog gnas
nas phyir byuṅ ba daṅ | sṅo bsaṅs can yaṅ śiṅ rta la źon te | naṅ du ’jug pa na lag brgyud
’brog gnas kyis smras pa | śiṅ rta zur cig | sṅo bsaṅs can gyis kyaṅ smras pa | khyod kyi
śiṅ rta zur cig | des kyaṅ ma bzur | cig śos (6) kyis kyaṅ ma bzur nas | sṅo bsaṅs can gyis
brtags te smras pa | khyod lag brgyud ’brog gnas yin nam | des smras pa | kho bo skye bo
dag gis de ltar śes so || lag brgyud ’brog gnas kyis kyaṅ smras pa | khyod kyaṅ sṅo bsaṅs
can yin nam | des kyaṅ smras pa | (7) bdag skye bo dag gis de ltar śes so || lag brgyud
’brog gnas kyis smras pa | kho bo bcom ldan ’das kyi spyan sṅar ’gros śiṅ rta zur cig | khyod
kyaṅ re źig khyim du soṅ śig | sṅo bsaṅs can gyis smras pa | skyes bu dam pa’i gan du
soṅ śig ces sṅo bsaṅs (160b1) can gyi śiṅ rta mtha’ gcig tu bzur to | lag brgyud ’brog gnas
kyaṅ bcom ldan ’das ga la ba der soṅ ste phyin nas bcom ldan ’das la khyim bdag gi so sor
kun dga’ bar bya bas | bcom ldan ’das ji lta bde bar gzims sam źes so sor kun dga’ (2) bar
byas so | de nas bcom ldan ’das kyis lag brgyud ’brog gnas la ’di skad ces bka’ stsal to
|| lag brgyud ’jig rten na gaṅ dag bde bar ñal bar byed pa de dag gi naṅ na ṅa yaṅ ’ga’
źig yin no || btsun pa dogs sra źiṅ ba laṅ gi rtsid pa’i gźi can (3) du ras srab mo’i gdan
bśams śiṅ dgun smad kyi dus kyi tshe tshes brgyad kyi bar la ’od ma ’gas pa’i bser ma dag
ldaṅ la | khyod kyi na bza’ ṅur smrig ’di dag ni smrig ’di dag ni srab pas sku yoṅs su gduṅ
bar bgyid kyaṅ | bcom ldan ’das de skad ces ’jig rten na gaṅ dag bde bar ñal (4) bar byed
pa de dag gi naṅ naṅ yaṅ ’ga’ źig yin no źes gsuṅ ṅam | lag brgyud de’i phyir khyod ñid
la dris | khyod kyis ji ltar bzod pa de ltar lan thob śig | lag brgyud ’di lta ste dper na
’di na khyim bdag gam | khyim bdag gi bu phyug pa | nor maṅ ba | loṅs (5) spyod che ba ’ga’
źig yod par gyur la | de’i don du khaṅ bzaṅs rtsig tu bcug ciṅ khaṅ bzaṅs der khaṅ pa
brtsegs pa rtsig tu bcug la | khaṅ pa brtsegs pa der khri sur bus blas pa stan sbyar ma btiṅ
ba | stan naṅ tshaṅs can btiṅ ba | stan khra bo btiṅ ba | (6) stan chen po btiṅ ba | stan
bzaṅ po btiṅ ba | sum tshan gyi gos kyi steṅ g-yogs btiṅ ba | steṅ nas bgo ba’i gos daṅ
bcas pa gñis su rgyab rten dmar po bźag pa bśams śiṅ til mar gyi mar me mtshan thub btsugs
nas chuṅ ma yid du ’oṅ ba źig (7) ’di lta ste | dga’ mgur spyad par bya ba’i phyir ñe bar
bźag na lag brgyud ’di ji sñam du sems | mi de’i mal bcas pa bde ba’am | sdug bsṅal ba yin
sñam | btsun pa bdag ’di sñam bgyid de | ’jig rten na gaṅ dag bde bar mchis ñal ba de dag
(161a1) gi naṅ na mi de ’ga’ źig lags sñam bgyid do || lag brgyud ’di ji sñam du sems |
’di lta mi de lta bu’i bde ba daṅ | de lta bu’i yid du ’oṅ ba daṅ ldan pa de la ’dod pa las
skyes pa’i yoṅs su gduṅ ba daṅ | źe sdaṅ las skyes pa daṅ | gti mug (2) las skyes pa’i
yoṅs su gduṅ ba dag skye źiṅ yoṅs su gduṅ ba de dag gis yoṅs su gduṅs pa na mi de sdug bsṅal
bar ñal źiṅ bde bar mi ñal ba’i ’dod pa las skyes pa’i yoṅs su gduṅ ba daṅ | źe sdaṅ daṅ
| gti mug las skyes pa’i yoṅs su gduṅ ba de dag (3) de bźin gśegs pas yoṅs su mkhyen ciṅ
rtsa ba nas bcad de ta la’i mgo bźin du mi snaṅ ba daṅ | gźi med pa daṅ | phyis kyaṅ mi skye
ba’i chos ñid du mdzad pas de’i phyir ṅa de skad ces ’jig rten na gaṅ dag bde bar ñal
ba de dag gi naṅ na yaṅ ’ga’ źig yin no (4) źes zer ro || de nas bcom ldan ’das kyis de’i
tshe tshigs su bcad pa dag bka’ stsal pa pa |

bram ze mya ṅan yoṅs ’das pa ||gaṅ źig ’dod pas ma gos śiṅ ||phuṅ po dag las rnam grol ba ||rnam
kun bde bar ñal ba yin ||’di la ’dod pa kun bcad (5) ciṅ||sñiṅ gi rims nad bsal gyur
pa ||ñer źi źi ba thob pa yi ||sems kyis bde bar ñal ba yin ||

de nas bcom ldan ’das lag brgyud ’brog gnas la chos daṅ ldan pa’i bka’ mchid kyis yaṅ dag par
ston par mdzad || yaṅ dag par ’dzin du ’jug par (6) mdzad | yaṅ dag par gzeṅs stod par mdzad
| yaṅ dag par rab tu dga’ bar mdzad ciṅ saṅs rgyas bcom ldan ’das rnams kyi dus sṅar
mdzad pa’i chos daṅ ldan pa’i bka’ mchid gaṅ yin pa ’di lta ste | sbyin pa’i bka’ mchid daṅ
| tshul khrims kyi bka’ mchid (7) daṅ | mtho ris kyi bka’ mchid daṅ | ’dod pa rnams kyi
ro myaṅ ba’i ñes dmigs daṅ | kun nas ñon moṅs pa daṅ | rnam par byaṅ ba daṅ | ṅes par ’byuṅ
ba daṅ | rab tu dben pa’i phan yon daṅ | rnam par byaṅ ba’i phyogs daṅ mthun pa’i chos dag
rgya cher ston (161b1) par mdzad do || gaṅ gi tshe bcom ldan ’das kyis de sems raṅs pa
daṅ | sems ñam bde ba daṅ | sems dga’ ba daṅ | sems la sgrib pa med pa daṅ | yaṅ dag yul gyi
chos bstan pa kun śes pa’i skal ba daṅ ldan źiṅ mthu yod par gzigs pa de’i tshe na saṅs
rgyas (2) bcom ldan ’das rnams kyi yaṅ dag phul gyi chos bstan pa gaṅ yin pa ’di lta ste
| ’phags pa’i bden pa bźi po sdug bsṅal daṅ | kun ’byuṅ ba daṅ | ’gog pa daṅ | lam dag rgya
cher ston par mdzad do || ’di lta ste dper na gos dag pa | nag nog med pa kha (3) sgyur
du ruṅ ba tshon du bcug na | tshon legs par ’jen par ’gyur ba de bźin du lag brgyud ’brog
gnas kyis kyaṅ stan de ñid la ’dug bźin du ’phags pa’i bden pa bźi po ’di lta ste | sdug bsṅal
daṅ | kun ’byuṅ ba daṅ | ’gog pa daṅ lam mṅon par rtogs (4) par gyur to || de nas lag
brgyud ’brog gnas chos mthoṅ ba daṅ | chos thob pa daṅ | som ñi las rgal ba daṅ | the tsom
las rgal ba daṅ | the tsom las rgal ba daṅ | ston pa’i bstan pa la gźan gyi driṅ mi ’jog
pa daṅ | gźan gyis mi (5) bkri źiṅ chos rnams la mi ’jigs pa thob nas stan las laṅs te bla
gos phrag pa gcig tu byas nas bcom ldan ’das ga la ba de logs su thal mo sbyar ba btud de
bcom ldan ’das la ’di skad ces gsol to | btsun pa bdag ni mṅon par źugs pa lags so | (6)
btsun pa bdag ni mṅon par źugs pa lags te | btsun pa bdag bcom ldan ’das daṅ | chos daṅ |
dge sloṅ gi dge ’dun la skyabs su mchi yis || bdag dge bsñen du gzuṅ du gsol || deṅ slan
cad nas ji srid ’tsho’i bar du glo ba thag pa nas mṅon par dad (7) pas skyabs su mchi’o ||
de nas lag brgyud ’brog gnas kyis bcom ldan ’das kyi spyan sṅa nas skyabs su ’gro ba daṅ
| bslab pa’i gźi dag blaṅs nas phyir mi ’oṅ ba’i ’bras bu thob ste || bcom ldan ’das la ’di
skad ces gsol to || btsun pa bdag deṅ kho na (162a1) sṅo bsaṅs can gyis btsal ciṅ bdag gis
deṅ kho na phyir mi ’oṅ ba’i ’bras bu sum du bgyis na ’di la ji ltar bsgrub par bgyi ||
bcom ldan ’das kyis bka’ stsal pa | lag brgyud soṅ śig | khyod kyi bslab pa ni ’di yin no
|| sṅo bsaṅs (2) can yaṅ ji ltar khas blaṅs pa bźin zas daṅ | gos kyis mkho ba stobs śig
| de ni ’jig rten gyi chos ñid yin no || de nas lag brgyud ’brog gnas kyis bcom ldan ’das
kyi źabs gñis la mgo bos phyag ’tshal te raṅ gi khyim du soṅ nas | des sṅo (3) bsaṅs can la
smras pa | kho bo deṅ kho na khyod kyis btsal na | kho bos kyaṅ deṅ kho na bcom ldan ’das
kyi spyan sṅa nas skyabs su ’gro ba daṅ | bslab pa’i gźi dag blaṅs śiṅ phyir mi ’oṅ ba’i
’bras bu thob par gyur gyis | de’i phyir gal te khyod ’dod na pha’i khyim du (4) soṅ śig
| gal te mi ’dod na ’di ñid du ’dug śig daṅ zas daṅ gos kyis mkho ba bstab par bya’o || des
bsams pa | gal te soṅ bar gyur na skye bo dag lag brgyud kyis ’di bkra mi śis par rig nas
ma blaṅs so źes zer gyis || ’di ni saṅs rgyas kyi sras yin (5) pas ’di ñid la bsñen bkur
byed ciṅ ’dir ’dug go sñam nas | de de ñid du ’dug go || lag brgyud ’brog gnas kyis kyaṅ
yo byad thams cad daṅ ldan pa’i gtsug lag khaṅ rtsig tu bcug ste | bcom ldan ’das ñan thos
kyi dge ’dun daṅ bcas pa la phul nas ’di ltar (6) gnas brtan dag gis kyaṅ bcom ldan ’das
’brog gnas na ’brog gi nags mchog na bźugs so źes mdo sde’i mtha’ ñe bar sbyar ba byas so
|| || ’dul ba rnam par ’byed pa | bam po bdun bcu rtsa lṅa pa | de nas dus gźan źig na lag
brgyud ’brog gnas (7) nad kyis btab ste | sdug bsṅal źiṅ nad tshabs che bar gyur nas | de
nas lag brgyud ’brog gnas nad de ñid kyis dus la bab bo || de dus la bab ma thag tu mi gduṅ
ba’i lha ris su skyes so || de nas lha’i bu lag brgyud ’brog gnas ’di sñam du sems te |
(162b1) gaṅ gi phyir bdag yoṅs su gnas pa bsten te | bcom ldan ’das la blta ba daṅ | bsñen
bkur bya ba’i phyir ñe bar ’gro ba ni bdag gi tshul daṅ mthun pa ma yin gyi || bdag yoṅs
su gnas pa ma bsten pa kho nar bcom ldan ’das la blta ba daṅ | bsñen bkur (2) bya ba’i phyir
ñe bar ’gro’o sñam mo || de nas lha’i bu lag brgyud ’brog gnas ’di lta ste dper na skyes
bu stobs daṅ ldan pa’i lag pa bskums pa las brkyaṅ ba’am | brkyaṅ ba las bskums pa tsam
gyis mi gduṅ ba’i lha’i ris nas mi snaṅ bar gyur te || bcom ldan ’das (3) kyi spyan sṅar
’dug pa daṅ | ’di ltar lha’i bu lag brgyud ’brog gnas kyi lus sa la mi thogs śiṅ thim par
gyur te || ’di lta ste dper na źun mar ram | ’bru bam bye ma’am | thal ba’i steṅ du blugs
pa mi thogs śiṅ thim par ’gyur ba bźin no || de nas bcom ldan (4) ’das kyis lha’i bu lag brgyud
’brog gnas la bka’ stsal pa | lag brgyud re źig lus rags par mṅon par sbrul la sa’i
’du śes bskyed de | ’dug pa’i mtshan ma yid la gyis śig | de nas lha’i bu lag brgyud ’brog
gnas kyis lus rags par mṅon par (5) sprul te sa’i ’du śes bskyed ciṅ ’dug pa’i mtshan ma
yid la byas nas bcom ldan ’das ga la ba der soṅ ste phyin nas | bcom ldan ’das kyi źabs gñis
la mgo bos phyag ’tshal te mtha’ gcig tu ’dug pa daṅ | ’di ltar lha’i bu lag brgyud ’brog
gnas (6) kyi kha dog gi mthus ’brog gi nags mchog thams cad snaṅ ba rgya chen pos khyab
par gyur to || mtha’ gcig tu ’dug nas bcom ldan ’das kyis lha’i bu lag brgyud ’brog gnas
la ’di skad ces bka’ stsal to || lha’i bu ji ltar khyod sṅon mir gyur pa na chos gaṅ (7) dag
bton ciṅ lobs pa de dag da ltar lobs sam | btsun pa bdag sṅon mir gyur pa na chos gaṅ dag
bton ciṅ lobs pa de dag daṅ ltar te por lobs te | btsun pa bdag sṅon mir gyur pa na chos
gaṅ dag bton ciṅ ma lobs pa de dag kyaṅ dag ltar lobs par gyur (163a1) te | ’di ltar bcom
ldan ’das kyis legs par gsuṅs pa’i chos ni de bar gyur pas mṅon par brjod par bgyid do ||
ji ltar bcom ldan ’das ’dzam bu’i gliṅ na ’khor bźi po dge sloṅ daṅ | dge sloṅ ma daṅ |
dag bsñen daṅ | dge bsñen (2) ma rnams kyis bskor ciṅ bźugs pa na | bcom ldan ’das bdag cag
la chos gaṅ daṅ gaṅ ston par ’gyur ba’i chos de daṅ de bdag cag gis mñan nas de lta de ltar
bsgrub par bya ste | de ni bdag cag la yun riṅ po’i don daṅ | phan pa daṅ bde bar ’gyur
ro sñam pa de (3) bźin du | btsun pa bdag kyaṅ mi gduṅ ba’i lha’i ris na mi gduṅ ba’i ris
kyi lha rnams kyis yoṅs su bskor ciṅ mchis pa na | lha’i bu lag brgyud ’brog gnas bdag cag
cag la chos gaṅ dag gaṅ ston par ’gyur ba’i chos de daṅ de dag bdag cag gis mñan nas de
(4) lta de ltar bsgrub par bya ste | de ni bdag cag la yun riṅ po’i don daṅ phan pa daṅ |
bde bar ’gyur ro sñam du sems so || lag brgyud khyod chos du dag gis mṅoms śiṅ phyir ma spaṅs
pas lus źig nas mi gduṅ ba’i lha’i ris su skyes par gyur | btsun (5) pa bdag chos gsum
gyis mṅoms śiṅ slar ma spaṅs pas lus źig nas mi gduṅ ba’i lha’i ris su skyes te | gsum gaṅ
lags śin | btsun pa bdag bcom ldan ’das la lta bas mṅoms śiṅ slar ma spaṅs pas lus źig
nas mi gduṅ ba’i lha’i ris (6) su skyes so || btsun pa bdag chos mñan pas mṅoms śiṅ slar ma
spaṅs pas lus źig nas mi gduṅ ba’i lha’i ris su skyes so || btsun pa bdag dge ’dun la bsñen
bkur bgyi bas ma ṅoms śiṅ slar ma spaṅs pas lus źig nas mi gduṅ ba’i lha’i ris su skyes
(7) so|| de nas lha’i bu lag brgyud ’brog gnas kyis de’i tshe tshigs su bcad pa dag smras
pa |

bdag ni bcom ldan blta ba daṅ ||dam chos ñan daṅ dge ’dun la ||bsñen bkur bgyid pas lan ’ga’
yaṅ ||ṅoms śiṅ phyir spoṅ ma myoṅ ṅo ||’phags pa’i (163b1) chos rnams yaṅ dag blaṅs ||ser
sna ’dul la rtson gyur ciṅ ||chos gsum chog mi śes pa yis ||lag brgyud mi gduṅ skyes par
gyur ||

de nas lha’i bu lag brgyud ’brog gnas kyis bcom ldan ’das kyis bka’ stsal pa la mṅon par dga’
ba daṅ (2) rjes su yi raṅs pa byas te | bcom ldan ’das kyi źabs gñis la mgo bos phyag ’tshal
te bcom ldan ’das la lan gsum bskor ba byas nas de ñid du mi snaṅ bar gyur to || dge
sloṅ rnams the tshom skyes nas the tshom thams cad gcod pa saṅs rgyas bcom ldan ’das (3) la
źus pa | btsun pa bcom ldan ’das kyis gnod sbyin ’brog gnas las dri ma can daṅ phral te
skyabs su mchi ba daṅ | bslab pa’i gźi dag la bkod pa la gzigs | bcom ldan ’das kyis bka’
stsal pa | dge sloṅ dag da ltar ṅa ’dod chags daṅ bral ba | (4) źe sdaṅ daṅ bral ba | gti
mug dag bral ba | skye ba daṅ rga ba daṅ na ba daṅ ’chi ba daṅ mya ṅan daṅ | smre sṅags ’don
pa daṅ | sdug bsṅal ba daṅ | yid mi bde ba daṅ | ’khrug pa dag las yoṅs su grol źiṅ | thams
cad mkhyen pa | thams cad gzigs pa | (5) mkhyen pa daṅ śes bya thams cad la mṅa’ brñes
pa gnod sbyin ’brog gnas las dri ma can daṅ phral te skyabs su ’gro ba daṅ | bslab pa’i
gźi dag la bźag pa ’di la ṅo mtshar ci che | ṅa ’das pa’i dus na ’dod chags daṅ bcas pa |
źe sdaṅ daṅ bcas pa | gti (6) mug daṅ bcas pa | skye ba daṅ rga ba daṅ na ba daṅ ’chi ba daṅ
mya ṅan daṅ smre sṅags ’don pa daṅ | sdug bsṅal ba daṅ | yid mi bde ba dag ’khrug pa dag
las yoṅs sum grol bas kyaṅ gnod sbyin ’brog gnas las dri ma can daṅ phral te skyabs su ’gro
ba daṅ | bslab pa’i (7) gźi dag la bźag ste de ñon cig | dge sloṅ dag sṅon byuṅ ba groṅ
khyer bā rā ṇa sī na ded dpon dpa’ chen źes bya ba phyug pa | nor maṅ ba | loṅs spyod che
ba | yoṅs su gzuṅ ba yaṅs śiṅ rgya che ba | rnam thos kyi bu’i nor daṅ ldan pa | rnam thos
kyi bu la nor gyis (164a1) ’gran pa źig byuṅ bar gyur te | de dus gźan źig na tshoṅ pa
lṅa brgya daṅ lhan cig dgon pa’i lam du źugs pa daṅ | lam de srin po spu ral can gyis bsdigs
śiṅ bgags par gyur nas | ded dpon dpa’ chen don mthun gyi mdun du ’gro bar (2) brtsams
pa daṅ | ji tsam na srin po spu ral can de bram ze’i cha lugs su mṅon par sprul nas lam gar
’dug ste | ded dpon dpa’ chen la smras pa | ded dpon lam ’di srin po spu ral can gyis bsdigs
śiṅ bgags nas kho bo yaṅ tshegs chen pos ’oṅs kyis lam (3) gźan du soṅ śig | des smras
pa | bram ze sñiṅ las chuṅ ṅur gyis śig | de kho bo la byar ci yod ’gro’o || de skad ces
smras pa daṅ | srin po spu ral can de ’khrugs nas bźin pa sgyur te | lag pa gñis brkyaṅ nas
ral pa sa la blags te | mig dmar (4) po byas nas mig gñis bgrad de smras pa | ded dpon
je kho bo la rgol la phyis soṅ śig | de nas ded dpon dpa’ chen gyis śin tu ’jigs su ruṅ ba
de mthoṅ nas gźu rna druṅ du thug par bkaṅ ste mda’ dag ’phaṅ bar brtsams pa daṅ | de dag
thams cad ral pa dag (5) la thogs so || gźu ’phaṅs pa daṅ | de yaṅ thogs so || de bźin du
śiṅ daṅ boṅ ba la sogs pa dag ’phaṅs na de dag kyaṅ ral pa dag la thogs so || de nas tsham
tshom med par mthus brgal pa daṅ | lus thams cad ral pa dag la thogs nas srin pos tshigs
(6) su bcad pa la smras pa | khyod kyis lag gñis rkaṅ gñis daṅ || lṅa pa mgo yaṅ thogs gyur
ciṅ | lus kyaṅ ṅa yi lus la thogs || phyin ma thogs ci źig yod || ded dpon gyis kyaṅ tshigs
su bcad pa dag smras pa |

ṅa yi lag gñis rkaṅ gñis daṅ ||(7) lṅa pa mgo yaṅ thogs gyur ciṅ ||lus kyaṅ khyod kyis lus la
thogs ||phyi na ma thogs sems yod do ||gsaṅ ba ji srid kho bo yi ||sems daṅ brtson ’grus
ma ñams pa ||de srid khyod daṅ ’gyed bya ste ||brtan byos ṅa la mi gnod do ||

srin pos kyaṅ tshigs (164b1) su bcad pa dag smras pa |

gaṅ gis brtson ’grus ’di ’dra ba || dpa’ chen khyod la phyag ’tshal lo ||khyod kyi brtson ’grus
’di ’dra bas || sdug bsṅal kun las ’bros par nus ||

dpa’ chen khyod daṅ ’dra ba yi || gaṅ zag med par bdag gis śes ||khyod kyi mthu (2) yis tshoṅ
pa dag || bde legs su ni ’doṅ la rag ||

’byuṅ po kun la sñiṅ brtse ba || ded dpon khyod la phyag ’tshal lo ||khyod kyi mthu yis tshoṅ
pa dag || źi ba ñid du ’doṅ la rag ||

de ltar de na ded dpon dpa’ chen gyis srin po spu ral can la gaṅ thos nas srin po spu ral can
las dri ma can daṅ phral te (3) brtul źugs lṅa po dag la bźag pa de ’dra ba’i chos bstan
pa byas so || dge sloṅ dag de’i tshe de’i dus na ded dpon dpa’ chen gaṅ yin pa de ni ṅa ñid
yin no || de’i tshe de’i dus na srin po spu ral can gaṅ yin pa de ni gnod sbyin ’brog gnas
yin te || de’i tshe yaṅ ṅas ’di (4) las dri ma can daṅ phral te brtul źugs lṅa la bźag
la | da ltar yaṅ ṅas ’di las dri ma can daṅ phral te skyabs su ’gro ba daṅ | bslab pa’i gźi
dag la bźag go | yaṅ dge sloṅ rnams the tshom skyes nas the tshom thams cad gcod pa saṅs
rgyas bcom ldan (5) ’das la źus pa | btsun pa lag brgyud ’brog gnas kyis las ci bgyis na
des skyes ma thag tu gnod sbyin gyi gtor mar stsal ciṅ || bcom ldan ’das de thar bar bgyi
ba’i slad du brtson par gyur | bcom ldan ’das kyis bka’ stsal pa | dge sloṅ dag (6) lag brgyud
’brog gnas ñid kyis las tshogs rñed pa | rkyen yoṅs su bsgyur ba | ’od pa bźin du ñe
bar gnas pa | gdon mi za bar ’byuṅ bar ’gyur ba dag byas śiṅ bsags pas lag brgyud ’brog gnas
kyis las byas śiṅ bsags pa dag (7) gźan su źig gis so sor myoṅ bar ’gyur || dge sloṅ dag
las byas śiṅ bsags pa dag ni phyi rol gyi sa’i khams la rnam par smin par mi ’gyur | chu’i
khams la mi ’gyur || me’i khams la mi ’gyur || rluṅ gi khams la mi ’gyur te | ’di (165a1)
ltar las dge ba daṅ | mi dge ba byas śig bsags pa dag ni zin pa’i phuṅ po daṅ khams daṅ
| skye mched dag kho na las rnam par smin par ’gyur ro || las rnams bskal pa brgyar yaṅ
ni || chud mi za ba’aṅ tshogs daṅ dus || rñed na lus can (2) rnams la ni || ’bras bu dag tu
’gyur ba ñid || dge sloṅ dag sṅon byuṅ ba bskal pa chen po bzaṅ po ’di ñid la skye dgu’i
tshe lo ñi khri thub pa na ston pa de bźin gśegs pa dgra bcom pa yaṅ dag par rdzogs pa’i
saṅs rgyas rig pa daṅ źabs su ldan pa | bde bar gśegs (3) pa | ’jig rten mkhyen pa | skyes
bu gdul ba’i kha lo sgyur ba bla na med pa || lha daṅ mi rnams kyi ston pa saṅs rgyas bcom
ldan ’das ’od sruṅ ’jig rten du byuṅ ste | de bā rā ṇa sī na draṅ sroṅ smra ba rigs kyi
nags na ñe bar rten ciṅ bźugs so || de’i bstan pa la (4) ’di dge bsñen du gyur to || ri brags
śig na na rgyal po źig ’dug pa de śin tu bya gag la dga’ nas gaṅ yaṅ ruṅ ba la rgyal po’i
pho braṅ du bya ba cuṅ zad byuṅ na de sug tu bya gag thogs te rgyal po’i gan du ’gro’o
|| ji tsam dus gźan źig na dge bsñen de la rgyal po’i (5) pho braṅ du bya ba cuṅ źig byuṅ
nas de de bźin soṅ ba daṅ | rgyal po des de’i dgos pa ma bsgrubs nas gźan dag gis de la smras
pa | rgyal po ’di bya gag la dga’ bas gal te khyod la dgos pa ’grub pa dgos nas | de
la bya gag phul cig | des rgyal po la bya gag (6) gcig phul ba daṅ | rgyal pos de phyag tsaṅ
gi tshaṅ maṅ du gtad nas | dge bsñen de’i dgos pa yaṅ bsgrubs so || dge bsñen des bsams
pa | bdag gis bya gag phul ba ma legs pa byas kyi soṅ la rin gyis blu’o sñam nas | des phyag
tsaṅ gi lag (7) par rin byin te || bya gag thar bar byas nas smon lam btab pa | bdag gis
rñed pa ’dod pa’i phyir rgyal po la bya gag phul pa gaṅ yin pa’i las de’i cha daṅ mthun
par mi ’gyur bar bdag gis bya gag phoṅs par gyur pa thar bar byas pa’i dge ba’i rtsa ba ’dis
bdag (165b1) phoṅs par gyur pa thar par bya ba’i phyir bcom ldan ’das brtson par gyur
cig ces btab bo || dge sloṅ dag de’i tshe de’i dus na dge bsñen gaṅ yin pa de ni lag brgyud
’brog gnas ’di yin te || des rñed pa ’dod pa’i phyir rgyal po la bya gag phul ba gaṅ yin
pa’i (2) las de’i rnam par smin pas gnod sbyin gyi gtor mar byin no || phyis ’gyod pa skyes
nas thar bar byas śiṅ smon lam btab pa gaṅ yin pa’i las de’i rnam par smin pas ṅa ’di thar
bar bya ba’i phyir brtson par gyur ciṅ ṅas ’di gnod sbyin las thar bar byas so || (3)
yaṅ dge sloṅ rnams the tshom skyes nas the tshom thams cad gcod pa saṅs rgyas bcom ldan ’das
la źus pa | bcun pa bcom ldan ’das kyis lag brgyud ’brog gnas sṅo bsaṅs can las thar bar
mdzad nas phyir mi ’oṅ ba’i ’bras bu bźag pa la gzigs | (4) bcom ldan ’das kyis bka’ stsal
pa || dge sloṅ dag da ltar du ma zad de | ’di ltar ’das pa’i dus na yaṅ ṅas ’di gzugs can
ma las thar bar byas nas mṅon par śes pa lṅa la bźag ste | de ñon cig | dge sloṅ dag sṅon
byuṅ ba bā rā ṇa sī na rgyal po tshaṅs (5) byin źes bya bas rgyal srid ’byor pa | rgyas
pa | bde ba lo legs pa | skye bo daṅ mi maṅ pos gaṅ ba | thab mo daṅ | ’thab pa daṅ | phyi
dgra daṅ naṅ ’khrug rab tu źi ba | chom rkun daṅ mu ge daṅ | nad daṅ bral ba | sā lu daṅ
| bu ram śiṅ gi (6) phreṅ ba daṅ | pha laṅ daṅ | ma he phun sum tshogs pa byed du bcug ste
| chos daṅ ldan pa’i chos kyi rgyal pos chos kyis rgyal pos chos kyis rgyal srid byed du
bcug go | de’i mdun na ’don des rigs mñam pa las chuṅ ma blaṅs nas de de daṅ lhan cig rtse
bar byed || dga’ bar byed | (7) dga’ mgur spyod par byed do || rtse bar byed | dga’ bar
byed | dga’ mgur spyod par byed pa de’i chuṅ ma dus gźan źig nas sems can źugs par gyur nas
de zla ba brgyad dam | dgu ’das te btsas pa las khye’u rkaṅ lag dra bas ’brel ba źig (166a1)
byuṅ ṅo || de’i ñe du dag ’dus śiṅ lhags nas ñi ma bdun gsum ñi śu gcig tu btsas pa’i
btsas ston rgya che byas nas khye’u’i miṅ cir gdags źes miṅ ’dogs par byed do || de dag ’di
sñam du sems te | gaṅ gi phyir khye’u ’di rkag lag dra bas (2) ’brel ba de’i phyir khye’u’i
miṅ rkaṅ lag dra bcan źes bya’o źes de’i miṅ rkaṅ lag dra ba can źes bya bar btags so
|| yaṅ de rtse bar byed | dga’ bar byed | dga’ mgur spyod par byed pa de’i chuṅ ma la dus
gźan źig na sems can źugs par gyur nas de zla ba brgyad (3) dam | dgu ’das te btsas pa las
khye’u rkaṅ lag dra bas ma ’brel ba źig byuṅ ṅo || de’i ñe du dag ’dus śiṅ lhag nas ñi ma
bdun gsum ñi śu gcig tu bcas pa’i btsas ston rgyas par byas nas khye’u’i miṅ cir gdags źes
miṅ ’dogs par byed do || de dag (4) ’di sñam du sems te | gaṅ gi phyir khye’u ’di rkaṅ
lag dra bas ’brel ba med pa de’i phyir khye’u’i miṅ rkaṅ lag dra ba med ces bya’o źes de’i
miṅ rkaṅ lag dra ba med ces bya bar btags so || de gñis bsriṅs śiṅ bskyed de chen por gyur
to || ji tsam na bu bo rkaṅ lag dra ba (5) can gyis pha chos daṅ chos ma yin pas mdun na
’don byed du ’jug par mthoṅ nas | des bsams pa | bdag ’di las nas mdun na ’don du gyur na
bdag kyaṅ chos daṅ chos ma yin pas mdun na ’don byed du ’jug par ’gyur na | bdag chos daṅ
chos ma yin pas (6) mdun na ’don byed du bcug nas sems can dmyal ba la gźol bar ’gyur na
mi ruṅ gis rnam pa thams cad du rab tu ’byuṅ ṅo sñam nas | de pha’i gan du soṅ ste smras pa
| yab bdag rab tu ’byuṅ bar ci gnaṅ | phas smras pa | bu gaṅ gi phyir mchod sbyin sbyin
par (7) byed | sbyin sreg sreg par byed | dka’ thub kyis gduṅ bar byed pa’i mdun na ’don de
khyod kyi lag mthil du ’oṅs na ci’i phyir rab tu ’byuṅ bar byed | des tshigs su bcad pa
smras pa |

nags na śiṅ śun pa’i gos gyon ’bras bu za || ri dgas gdug pa (166b1) rnams daṅ lhan cig gnas
bla yi ||khams pa ’jig rten pha rol ’jigs pas rgyal srid phyir || gsad daṅ bciṅ daṅ brdeg
pa’i las dag byar mi ruṅ ||phas de dus kyis ’chu bar śes nas gnaṅ ba daṅ ||

de draṅ sroṅ rnams kyi naṅ du soṅ ste rab tu byuṅ nas des spro (2) ba daṅ | ’bad pa daṅ | brtsal
ba byas pas mṅon par śes pa lṅa bskyed par gyur to || bu gñis pa rkaṅ lag dra ba med
ni gsaṅ tshig gi phyir gsaṅ tshig tshol du yul gźan du soṅ ṅo || lho lam na ri brags śig na
bram ze źig ’dug pa des rigs mñam pa (3) las chuṅ ma blaṅs nas de de daṅ lhan cig rtse bar
bye | dga’ bar byed || dga’ mgur spyod par byed do || rtse bar byed || dga’ bar byed |
dga’ mgur spyod par byed pa de’i chuṅ ma las bu mo źig btsas nas | des bsams pa | bdag gis
bu mo ’di rigs (4) kyi phyir yaṅ mi sbyin || nor gyi phyir yaṅ mi sbyin gyi || rigs byed
bźi bklags pa la sbyin par bya ste | gaṅ gis bdag gi druṅ nas rig byed bźi bklags pa de la
bdag gis bu mo ’di sbyin no sñam mo || ji tsam na bram ze’i khye’u rkaṅ lag dra ba med de
phan tshun ’khor ba na lho (5) lam du phyin nas des phyogs gźan źig tu lam gyis dub pa ṅal
bsos te thos pa gcig nas gcig tu brgyud pas bram ze de thos nas de’i gan du soṅ ste | mṅon
du smra bar byas nas smras pa bdag mkhan po’i źabs la bsñen bkur bgyid par ’tshal lo ||
ci’i phyir || rig (6) byed bklag pa’i slad du’o || bu de bźin gyis śig | des de’i gan du
rig byed bklag par brtsams pa daṅ | de spyod pa gsal bas de’i druṅ nas dus cuṅ zad cig gis
rig byed bźi lhogs so || lhogs nas bram ze das de la bu mo byin no || bram ze’i khye’u de
de daṅ lhan (7) cig khaṅ tog na ñal ba’i tshe ji tsam na bu mo de’i bsil yab śod du lhuṅ
ba daṅ | des lag pa glaṅ po che’i sna lta bu brkyaṅ ste des blaṅs pa daṅ | des de mthoṅ nas
sṅaṅs par gyur to || yaṅ mar me śi la thug pa daṅ | des lag pa glaṅ po che’i sna lṅa bu
brkyaṅ ste de (167a1) gsos so || de yaṅ des mthoṅ nas yaṅ rgya cher sṅaṅs par gyur te | de
daṅ lhan cig bag yaṅs su dga’ mgur spyod par mi byed do || bu mos smras pa | rje’i sras khyod
ci’i phyir bdag mthoṅ na dbaṅ po rnams sdud ciṅ bdag daṅ lhan cig bag (2) yaṅs su bcugs
par mi byed || khye’us smras pa | khyod kyis ’chi bdag daṅ lhan cig gcugs par byed pa ’ga’
’thoṅ ṅam | bu mos smras pa | rje’i sras ma ’jigs śig daṅ | kho mo khyim thab la ’khu
ba’i sems mi bskyed do || khye’us smras pa | ’di la (3) kho bos dus śes par bya’o || bu mo
de skyeṅs nas de gñid log pa la sdod ciṅ ’dug go || khye’u des gñid la log bźin du gñid log
pa’i cha lugs su byas te ’dug pa daṅ | bu mo des de gñid log par rig nas gzugs can ma rnams
kyi naṅ du soṅ ṅo || (4) khye’u de yaṅ dal bus laṅs te de’i rjes bźin du soṅ ba daṅ ||
ji tsam gzugs can ma de dag thams cad sgren mor byuṅ źiṅ skra bśig ste | ’jigs ’jigs ltar
’dug pa dag mthoṅ nas de śin tu sṅaṅs śiṅ skrag nas phyir log go | de yaṅ de’i rjes bźin
du ’oṅs (5) pa daṅ | des smras pa | bzaṅ mo kho bo ’dug mi phod kyis ’gro’o || des de gdon
mi za bar dus kyis ’chu bar śes nas smras pa | rje’i sras gal te ṅes pa kho nar ’gro ’dod
na soṅ la su la yaṅ ma zer cig | de caṅ mi zer bar bram ze de’i gan du soṅ ste smras pa
| (6) mkhan po khyod bltas kyis mchi’o || des smras pa | bu gal te de lta na bu mo yaṅ khrid
la soṅ śig | mkhan po bdag de ñid kyis ’jigs pas mchi’o || bu ci’i phyir khyod des ’jigs
|| mkhan po de gzugs can ma lags so || bu ci’i phyir de de ltar ’gyur | (7) de caṅ mi smra
bar soṅ ṅo || bram ze des bu mo la smras pa | bu mo khyod khyim thab kyaṅ rjes su mi sruṅ
ṅam | yab de ji skad mchi || bu de na re khyod gzugs can ma yin źes zer ro || yab bdag
gzugs can ma ma lags te | des bdag la śo bes skur pa btab (167b1) ste mchis so || de caṅ mi
smra bar ’dug go | gzugs can ma de yaṅ kun nas dkris pa drag pos kun nas dkris par gyur
nas | rkaṅ lag daṅ mig bsgyur te lam gar soṅ nas | de’i mdun du ’dug ste smras pa | bu zan
ma’i bu khyod la kho mos su la yaṅ ma zer (2) cig ces byas nas | khyod kyis kho mo’i pha
ñid la byas kyis da ni khyod ma mtshams chen po gcad par bya’o || źes des de la gnod pa bya
bar brtsams pa daṅ | de skrag pas sgra chen po phyuṅ ste ’phags pa rkaṅ lag dra ba can la
phyag ’tshal lo || ’phags pa rkaṅ lag (3) dra ba can la phyag ’tshal lo || phyag ’tshal
lo źes brjod pa daṅ | de nas rkaṅ lag dra ba can la mṅon par dga’ ba’i lha mo gaṅ yin pa de
myur ba myur bar soṅ ste rkaṅ lag dra ba can la smras pa | ’phags pa khyod kyi gcuṅ po gnod
pa daṅ | ñam ṅa ba daṅ | mi bde (4) bar gyur gyis de la dgoṅs su gsol | de rdzu ’phrul
gyis de’i gan du soṅ ste smras pa | bu mo ’di la gnod pa ma byed cig | ’di khyod la ci ñes
bdag gis ’di bzlog na ’dis bdag gi pha la bdag gzugs can ma lags so źes bgyis kyis bdag
gis ’di bzas (5) khyod bźud cig | des smras pa | srin mo ’di ni bkren pa yin pas ’khrug pas
chog gis thoṅ śig | des smras pa | ’phags pa dam tshig gis gtaṅ bar bgyi ste || gal te rab
tu ’byuṅ na’o || des smras pa | sriṅ mo thoṅ śig daṅ rab tu dbyuṅ ṅo || des de (6) btaṅ
nas des kyaṅ de rab tu phyuṅ ste | gdams ṅag byin nas des spro ba daṅ | ’bad pa daṅ | brtsal
ba byas pas mṅon par śes pa lṅa bsgrub par gyur to || dge sloṅ dag de’i tshe de’i dus
na mdun na ’don gyi bu thu bo rkaṅ lag dra ba can gaṅ yin pa de ni ṅa ñid yin no || (7) de’i
tshe de’i dus na de’i nu bo rkaṅ lag dra ba med gaṅ yin pa de ni lag brgyud ’brog gnas
’di yin no || de’i tshe de’i dus na gzugs can ma gaṅ yin pa de ni sṅo bsaṅs can ’di yin te
|| ṅas de’i tshe yaṅ lag brgyud ’brog gnas ’di gzugs can ma las thar bar (168a1) byas te
| mṅon par śes pa lṅa la bźag la | da ltar yaṅ ṅas ’di sṅo bsaṅs can las thar bar byas te
phyir mi ’oṅ ba’i ’bras bu la bźag go | gaṅ gi tshe lag brgyud ’brog gnas dus la bab pa de’i
tshe na sṅo bsaṅs can ko.o śām+bīra soṅ nas | ko.o (2) śām+bī ba’i skye bo’i tshogs kyis
gaṅ gi ñin mo sṅo bsaṅs can gyis lag brgyud ’brog gnas btsal ba de’i ñin mo las brgyud ’brog
gnas kyis phyir mi ’oṅ ba’i ’bras bu thob pas bu mo de ma smas pa kho nar ’dir ’oṅs so
|| źes bros nas thos pa gcig nas gcig (3) tu brgyud pas bad sa’i rgyal po śar pas thos pa
daṅ | des khyim bdag gdaṅs can bos te smras pa | khyim bdag gaṅ gi ñin mo sṅo bsaṅs can
gyis lag brgyud ’brog gnas btsal ba de’i ñin mo lag brgyud ’brog gnas kyis phyir mi ’oṅ ba’i
’bras bu thob nas (4) bu mo de ma smas pa kho nar ’dir ’oṅs źes grag na | ce de bden nam
| ’on te brdzun || des smras pa | lha mad do || gal te de lta na ci’i phyir ṅa la mi sbyin
|| lha gsol lo || rgyal pos btsun mo’i ’khor gyi naṅ du bcug ste bsñen bkur ma lṅa brgya
yaṅ byin | ñi ma (5) re re źiṅ dri daṅ phreṅ ba rgyu’i ri na kār+śā pa ṇa stoṅ stoṅ yaṅ
byin || khaṅ bzaṅs me tog gi so źes bya ba yaṅ byin no || de la bu mo mṅag gźug ma sgur mchog
ces bya ba źig yod pa de ñi ma re re źiṅ kār ṣā pa ṇa stoṅ stoṅ gis dri daṅ phreṅ ba rgyu
dag ño bar byed do || de dus gźan źig na (6) spos ’tshoṅ gi khye’u źig daṅ lhan cig sten
par gyur nas des kāR+śā pa ṇa lṅa brgyas ni dri daṅ me tog phreṅ ba dag ño bar byed | lṅa
brgya ni de daṅ lhan cig za bar byed do || spos ’tshoṅ gi khye’u de dad pa can yin pas
des saṅs rgyas la sogs pa dge sloṅ gi dge ’dun khyim gźan (7) du gdugs tshod la spyan draṅs
nas des sgur mchog la smras pa | kho bos saṅs rgyas la sogs pa dge sloṅ gi dge ’dun khyim
gźan du gdugs tshod la spyan draṅs kyis khyod kyaṅ śog la brims śig | des de’i mtshan mo
bca’ daṅ bza’ ba gtsaṅ źiṅ bsod pa sta (168b1) gon byas nas naṅ par sṅar laṅs te gdan bśams
nas chu ra bźag ste spyan ’dren btaṅ nas | bcom ldan ’das la btsun pa gdugs tshod g-yar
dgoṅs ’tshal na | bcom ldan ’das kyis da de’i dus la bab par dgoṅs su gsol źes spyan draṅs
so || de nas (2) bcom ldan ’das śam thabs gsol lhuṅ bzed daṅ chos gos bsnams te | dge sloṅ
gi tshogs kyis yoṅs su bskor ciṅ dge sloṅ gi dge ’dun gyis mdun du bdar te | spos ’tshoṅ
gi khye’u’i bkad sa ga la ba der gśegs nas | dge sloṅ gi dge ’dun gyi goṅ du (3) gdan bśams
pa ñid la bźugs so || de nas spos ’tshoṅ gi khye’u sgur mchog daṅ bcas pas saṅs rgyas
la sogs pa dge sloṅ gi dge ’dun bde bar bźugs par rig nas | raṅ gi lag nas bca’ ba daṅ | bza’
ba gtsaṅ źiṅ bsod pas tshim par byed stobs (4) bar byed do || rnam graṅs du mar bca’ ba
daṅ bza’ ba gtsaṅ źiṅ bsod pas raṅ gi lag nas tshim par byas sig bstabs nas | saṅs rgyas
la sogs pa dge sloṅ gi dge ’dun gdugs tshod gsol cig phyag bcabs | lhuṅ bzed bźag par rig
nas stan ches (5) dma’ ba źig blaṅs te chos mñan pa’i phyir bcom ldan ’das kyi spyan sṅar
’dug go | bcom ldan ’das kyis sgur mchog gi bsam pa daṅ | bag la ñal ba daṅ | khams daṅ |
raṅ bźin thugs su chud nas gaṅ thos nas sgur mchog gis stan de ñid la ’dug (6) bźin du ’jig
tshogs la lta ba’i ri’i rtse mo ñi śu mtho ba ye śes kyi rdo rjes bcom ste | rgyun du źugs
pa’i ’bras bu mṅon sum du byas pa de ltar ’phags pa’i bden pa bźi yaṅ dag par so sor rtogs
par byed pa’i chos bstan pa mdzad do || des bden pa (7) mthoṅ nas gsol pa | btsun pa
bdag gis dge ba’i bśes gñen bcom ldan ’das la brten nas | bcom ldan ’das kyis bdag la gag
mdzad pa ’di lta bu ni bdag la phas kyaṅ ma bgyis || mas kyaṅ ma bgyis || rgyal pos kyaṅ ma
bgyis | lha rnams (169a1) kyis kyaṅ ma bgyis || sṅon gyi pha mes dag gis kyaṅ ma bgyis |
dge sbyoṅ daṅ | bram ze dag gis kyaṅ ma bgyis | byams pa daṅ mdza’ bśes daṅ | rtsa lag gi
tshogs kyis kyaṅ ma bgyis te | khrag daṅ mchi ma’i rgya mtsho ni bskams | rus pa’i (2) ri
dag las ni bsgral | ṅan soṅ gi sgo dag ni bkum | mtho ris daṅ thar pa’i sgo dag ni phye |
sems can dmyal ba daṅ | dud ’gro daṅ yi dag dag nas ni rkaṅ pa phyuṅ | lha daṅ mi rnams kyi
naṅ du ni bźag | ’khor ba ni mthar bgyis || thog ma ma mchis pa’i (3) dus nas bsags pa’i
’jig tshogs la lta ba’i ri’i rtse mo ñi śu mtho ba ye śes kyi rdo rjes bcom ste rgyun du
źugs pa’i ’bras bu ni thob ste | btsun pa bdag ni mṅon par źugs pa lags so || btsun pa bdag
ni mṅon pa źugs pa lags te | btsun pa bdag (4) bcom ldan ’das daṅ | chos daṅ dge sloṅ gi
dge ’dun la skyabs su mchi yis | bdag dge bsñen mar gzuṅ du gsol || deṅ slan chad nas ji
srid ’tsho’i bar du glo ba thag pa nas rab tu daṅ pas skyabs su mchi’o || de nas bcom ldan
’das kyis de gñis la chos (5) bstan pa mdzad nas gśegs so || sgur mchog gis spos ’tshoṅ
gi khye’u de la smras pa | rje’i sras da ni bdag gis gźan gyi til gyi phub ma yaṅ ma byin
par len pa’i rṅo mi thog gos kār+śā pa ṇa stoṅ gi yo byad dag stsol cig | des smras pa | ma
ñes kyis śes des de (6) la kāR+śā pa ṇa stoṅ gi yo byad dag byin no || des de khyer te sṅo
bsaṅs can gyi gan du soṅ ba daṅ | des smras pa | sgur mchog khyod kyis deṅ ’di mgo phyir
bstan te ñal ba gaṅ las thob | des smras pa | jo mo sṅon ni bdag gis brkus kyis || da ni
bdag gi slan cad ñon (7) moṅs pa de lta bu dag kun tu spyod par mi ’gyur ba’i yon tan gyi
rnam par de lta bu rtogs so || khyod kyis deṅ ci byas || de thos pa ’dzin pa yin pas skabs
de rgyas par smras pa daṅ | des smras pa | sgur mchog khyod kyis bcom ldan ’das kyi spyan
sṅa nas chos mñan nas (169b1) kho mo la smros śig | khyod kyi las ni de yin no || des smras
pa | mnoṅs kyis de ltar bgyi’o || de nas sgur mchog gis bcom ldan ’das kyi spyan sṅa nas
chos mñan nas de la brjod do || bcom ldan ’das kyis sgur mchog la rmas pa | sgur mchog
khyod btsun mo’i (2) ’khor la chos ston tam | bcom ldan ’das ston te | ji ltar ston bcom ldan
’das bdag ni ’greṅ ste ston la | de dag ni mchis te ñan no || bka’ stsal pa | gal te de
dag sgur mchog chos ston cig ces zer na mi bstan to źes brjod par bya’o || ci’i (3) phyir
źes zer na | ’di ltar bcom ldan ’das kyis bskal pa graṅs med pa gsum gyis dka’ ba spyod
pa ’bum phrag du ma dag gis pha rol du phyin pa drug yoṅs su rdzogs par mdzad nas bla na med
pa’i mkhyen pa thugs su chud pa yin na || bdag khyed cag gus pa med (4) pa | rjes med pa
| stan ches mthon po la ’khod pa rnams la ga la ston ces brjod par bya’o || ji tsam dus
gźan źig na sgur mchog gis bcom ldan ’das kyi spyan sṅa nas chos mñan nas btsun mo’i ’khor
gyi naṅ du soṅ ba daṅ | de dag gis de la smras pa | (5) sgur mchog chos ston cig | des smras
pa | mi ston to || ci’i phyir ’di ltar bcom ldan ’das kyis bskal pa graṅs med pa gsum
gyis dka’ ba spyad pa ’bum phrag du ma dag gis pha rol tu phyin pa drug yoṅs su rdzogs par
mdzad nas bla na med pa’i mkhyen pa (6) thugs su chud na | bdag khyed cag gus pa med pa daṅ
| rje sa med pa stan ches mthon po la ’khod pa rnams la ga la ston | sṅo bsaṅs can gyis
thos nas seṅ ge’i khri btsugs so || gźan dag gis kyaṅ stan naṅ tshaṅs can btiṅ ṅo || gźan
dag gis kyaṅ (7) bteg ste de ltar bźag nas | sgur mchog seṅ ge’i khri la ’dug ste | de dag
la gaṅ thos nas sṅo bsaṅs can sogs pa bud med lṅa brgyas khyaṅ par chen po rtogs te | kha
cig gis ni rgyun du źugs pa’i ’bras bu mṅon sum du byas || kha cig gis ni lan (170a1) gcig
phyir ’oṅ ba’i ’bras bu | kha cig gis ni phyir mi ’oṅ ba’i ’bras bu mṅon sum du byas pa
de ltar chos bstan pa byas so || de dag sgur mchog la chos kyi rgyu las byuṅ ba’i dad pa
skyes nas de dag gis bad sa’i rgyal po śar pa la smras pa | lha (2) bdag cag saṅs rgyas mthoṅ
bar ’tshal lo || des smras pa | de ltar bya ste | bcom ldan ’das kyi spyan sṅar je ’gro’o
źes de bcom ldan ’das ga la ba der soṅ ste phyin nas bcom ldan ’das kyi źabs gñis la mgo
bos phyag ’tshal te | mtha’ gcig tu ’dug (3) go || mtha’ gcig tu ’dug nas bcom ldan ’das
la bad sa’i rgyal po śar pas ’di skad ces gsol to || bcom ldan ’das mchis ’braṅ gi ’khor
bcom ldan ’das mthoṅ bar ’tshal lo || bcom ldan ’das kyis bka’ stsal pa | rgyal po chen po
de (4) bźin gśegs pa dgra bcom pa yaṅ dag par rdzogs pa’i saṅs rgyas rnams ni btsun mo’i
’khor gyi naṅ du mi ’jug go || des soṅ ste dag la smras pa daṅ | sṅo bsaṅs can gyis smras
pa | lta gal te bcom ldan ’das btsun mo’i ’khor gyi naṅ du mi gśegs (5) na khaṅ bzaṅs me
tog gi so la skar khuṅ maṅ po dag gdod ciṅ | bdag cag skar khuṅ dag nas bcom ldan ’das la
lta bar ci gnaṅ | rgyal pos khaṅ bzaṅs me tog gi so la skar khuṅ lṅa brgya btod do || gaṅ
gi tshe bcom ldan ’das phyogs der gśegs (6) pa de’i tshe btsun mo’i ’khor de dag gis bcom
ldan ’das skar khuṅ nas mthoṅ nas | mchod pa daṅ bsñen bkur byed ciṅ me tog dag daṅ | spos
dag daṅ | na bza’ dag daṅ | me tog phreṅ gi chun po dag kyaṅ ’thor bar byed do || sna tshogs
gdul na kun (7) du rgyu ma du źes bya ba de la chuṅ ma chuṅ ma bur źes bya ba źig yod
pa de las bu mo gzugs bzaṅ ba | blta na sdug pa | mdzes pa | yan lag daṅ | ñiṅ lag thams cad
daṅ ldan pa źig btsas nas | de’i rus pa dag phra źiṅ śin tu phral dpe bya bar mi nus so
|| (170b1) de’i ñe du dag ’dus śiṅ lhags nas źag bdun gsum ñi śu gcig tu btsas pa’i btsas
ston rgya cher byas nas bu mo’i miṅ cir gdags źes de’i miṅ ’dogs par byed do || ñe du rnams
kyis smras pa | bu mo ’di gzugs bzaṅ ba | blta na sdug pa | mdzes (2) pa | yan lag daṅ
ñiṅ lag thams cad daṅ ldan źiṅ || ’di’i rus pa dag phra źiṅ śin tu phra la dpe bya bar mi
nus pas bu mo ’di la dpe mes pas ’di’i miṅ dpe med ma źes bya bar gdags so źes de’i miṅ dpe
med la źes bya bar btags so || de bsriṅs śiṅ bskyed (3) nas chen mor gyur to || ma dus bsams
pa | bdag gi bu mo ’di su la yaṅ rigs kyi phyir yaṅ ma sbyin || nor gyi phyir yaṅ mi
sbyin || thos pa’i phyir yaṅ mi sbyin gyi | bdag gis gaṅ ’di daṅ gzugs mñam pa’am || lhag
pa de la sbyin no sñam mo || de’i skabs (4) su bcom ldan ’das sgra mi sñan dag tu ljoṅs rgyu
źiṅ gśegs pa na sna tshogs gdul du byon nas sna tshogs gdul na sgra mi sñan gyi grog rdal
na bźugs so || de nas bcom ldan ’das sṅa dro śam thabs gsol || lhuṅ bzed daṅ chos gos bsnams
te sna tshogs gdul (5) du bsod sñoms la źugs so || sna tshogs gdul du bsod sñoms brgyus
nas zas kyi bya ba mdzad de || phyi ma’i zas kyi bsod sñoms las slar log pas ji ltar loṅs
spyad pa’i gnas mal mkhos su phab ste | śiṅ ljon pa źig gis druṅ du brten nas braṅ ’gro’i
rgyal (6) po ñal ba’i lus bskyil ba ltar skyil mo kruṅ bcas te bźugs so || de’i tshe na
kun tu rgyu ma du me tog daṅ | yam sreg śiṅ gi phyir rol byuṅ ba daṅ | kun du rgyu ma dus
thag riṅ po kho nas bcom ldan ’das śiṅ ljon pa źig gi druṅ du rten ciṅ braṅ ’gro’i (7) rgyal
po ñal ba’i lus bskyil ba ltar skyil mo kruṅ btsas te bźugs pa mdzes pa | dad par ’gyur
ba | dbaṅ po źi ba || thugs źi ba | mchog tu sems dul ba | ñe bar źi ba daṅ ldan pa | gser
gyi mchod sdoṅ ltar ’bar ba mthoṅ ṅo || mthoṅ (171a1) nas kyaṅ dga’ ba daṅ mchog tu dga’
ba skyes te bsams pa | dge sbyoṅ mdzes pa dad par bya ba ’di lta bu ’di ni ’dzam bu’i gliṅ
mtha’ dag gi bdag por ’os pa yin na | dpe med ma’i bdag por lta smos kyaṅ ci dgos te ||
bdag gis mag pa rñed do (2) sñam du rig nas | raṅ gi khyim ga la ba der soṅ ste phyin nas
chuṅ ma la smras pa | bzaṅ mo śes par gyis śig | ṅas bu mo’i mag pa rñed kyis rgyan byos
śig daṅ dpe med ma sbyin no || des smras pa | su la sbyin | des smras pa | dge sbyoṅ gau
ta ma la’o || des (3) smras pa | ji ltar ’doṅ ṅo źes de ma du daṅ lhan cig ’phags pa daṅ |
lam gar de la dran pa skyes nas des tshigs su bcad pa smras pa |

bram ze bdag gis draṅ sroṅ chen po de ||sna tshogs gdul du bsod sñoms źugs mthoṅ nas ||des mnan
sa phyogs mthon po (4) dmar ’gyur źiṅ ||bteg na dma’ ba’aṅ mthon po ñid du ’gyur ||khyim
thab de ni gźon nu mi sten gyis ||phyir log raṅ gi sdum pa ñid du ’doṅ ||

des kyaṅ tshigs su bcad pa smras pa |

kye ma bur ma bkra mi śes pa khyod ||bkra śis dus su bkra śis ma yin sna ||(5) gal te brtun
źugs thabs kyis blaṅs gyur na ||de ni phyir yaṅ ’dod yon sten par ’gyur ||

des dpe med ma gos daṅ rgyan dag gis brgyan te ’phags pa daṅ | bcom ldan ’das kyaṅ nags khrod
de nas nags khrod gźan du gśegs so || kun du rgyu ma dus bcom (6) ldan ’das kyi gdan ran
btiṅ ba mthoṅ ṅo || mthoṅ nas kyaṅ chuṅ ma la smras pa | bzaṅ mo śes par gyis śig | ’di ni
bu mo’i mag pa’i stan rtswa btiṅ ba yin no || des tshigs su bcad pa smras pa |

chags par gyur pa’i mal ni ’khrugs par ’gyur ||sdaṅ (7) pa’i mal gyi gya tshom bur mar ’gyur
||rmoṅs pa’i mal ni rkaṅ pa’i mthar ’gro ’gyur ||’di ni śin tu chags bral gnas yin te ||khyim
thab de ni gźon nu mi sten gyis ||phyir log raṅ gi sdum pa ñid du ’dod ||

des kyaṅ tshigs su bcad pa smras pa |

kye ma (171b1) bur ma bkra mi śes pa khyod || bkra śis dus su bkra śis ma yin smra ||gal te
brtul źugs thabs kyis blaṅs gyur na || de yi phyir yaṅ ’dod yon sten par ’gyur ||

kun du rgyu ma dus bcom ldan ’das kyi źabs kyi rjes dag mthoṅ ṅo || mthoṅ nas kyaṅ (2) chu ma
la smras pa ||bzaṅ mo ’di ni bu mo’i mag pa’i rjes dag yin no || des tshigs su bcad pa smras
pa |

skyes bu chags pa’i rjes ni gsal mi ’gyur ||źe sdaṅ ldan pa’i rjes ni zab pa yin ||rmoṅs par
gyur pa’i rjes ni nogs par ’gyur ||śin tu (3) chags bral rjes ni ’di ’dra ste ||khyim thab
de ni gźon nu mi sten gyis ||phyir log raṅ gi sdum pa ñid du ’doṅ ||

des kyaṅ tshigs su bcad pa smras pa |

kye ma bur ma bkra mi śis pa khyod ||bkra śis dus su bkra śis ma yin smra ||gal te brtul źugs
(4) thabs kyis blaṅs gyur na ||de ni phyir yaṅ ’dod yon sten par ’gyur ||

bcom ldan ’das kyis gsuṅ bsal ba’i sgra mdzad pa daṅ | kun du rgyu ma dus bcom ldan ’das kyi
gsuṅ bsal ba’i sgra thos so ||thos nas kyaṅ chuṅ ma la smras pa | bzaṅ mo ’di (5) ni bu mo’i
mag pa’i skad bsal ba’i sgra grag pa yin no || des tshigs su bcad pa smras pa |

chags pa’i mi yi skad ni ṅar ṅar po ||sdaṅ ba’i mi yi skad ni rtsub pa yin ||rmoṅs pa’i mi yi
skad ni ’khrugs par ’gyur ||tshaṅs pa’i rṅa sgra ’di ni saṅs rgyas te ||(6) khyim thab de
ni gźon nu mi sten gyis ||phyir log raṅ gi sdum pa ñid du ’doṅ ||

des kyaṅ tshigs su bcad pa smras pa |

kye ma bur ma bkra mi śis pa khyod ||bkra śis dus su bkra śis ma yin smra ||gal te brtul źugs
thabs kyis blaṅs gyur na ||de (7) ni phyir yaṅ ’dod yon sten par ’gyur ||

bcom ldan ’das kyis thag riṅ po kho na nas kun du rgyu ma du la gzigs pa daṅ | kun tu rgyu ma
dus bcom ldan ’das gzigs pa mthoṅ ṅo ||mthoṅ nas kyaṅ chuṅ ma la smras pa | bzaṅ mo ’di
ni bu mo’i mag pa lta ba yin (172a1) no|| des tshigs su bcad pa smras pa |

chags pa’i mi ni rig rig lta bar byed ||sdaṅ ba’i mi ni dug drag sbrul bźin lta ||rmoṅs pa’i
mi ni mun khrod rtog bźin lta ||śin tu chags bral gña’ śiṅ tsam du lta ||khyim thab de ni
gźon nu mi sten (2) gyis ||phyir log raṅ gi sdum pa ñid du ’doṅ ||

des kyaṅ tshigs su bcad pa smras pa |

kye ma bur ma bkra mi śis pa khyod ||bkra śis dus su bkra śis ma yin smra ||gal te brtul źugs
thabs kyis blaṅs gyur na ||de ni phyir yaṅ ’dod yon sten par (3) ’gyur ||

bcom ldan ’das ’chag par mdzad pa | kun du rgyu ma dus bcom ldan ’das ’chag pa mthoṅ ṅo || mthoṅ
nas kyaṅ chuṅ ma la smras pa | bzaṅ mo ’di ni bu mo’i mag pa ’chag pa yin no || des tshigs
su bcad pa smras pa |

ji ltar ’di (4) spyan ji ltar gzigs pa daṅ ||ji ltar ’di sku brtan par gśegs pa daṅ ||ji ltar
’di yi sgros daṅ źal dag ni ||rdul daṅ bral ba ñid du snaṅ ba las ||khyim thab de ni gźon
nu mi sten gyis ||phyir log raṅ gi sdum pa ñid du ’doṅ ||

des kyaṅ tshigs (5) su bcad pa dag smras pa |

kye ma bur ma bkra mi śis pa khyod ||bkra śis dus su bkra śis ma yin smra ||gal te brtul źugs
thabs kyis blaṅs gyur na ||de ni phyir yaṅ ’dod yon sten par ’gyur ||gnas ’jog gser mdog
o ta la dag kyaṅ ||bu yi don (6) du ’dod pas rmoṅs gyur te ||’di ni chos bźin phul bas thub
rnams kyis ||rtag par rgyun du bu dag bskyed par gyur ||

de nas kun du rgyu ma bcom ldan ’das ga la ba der soṅ ste phyin nas bcom ldan ’das la ’di skad
ces gsol to ||

bdag gi bu mo dam pa (7) gzugs ldan źiṅ || dar ba brgyan ’dod po don gñer ba ||khyod la ’bul
ba ’di la khyod gzigs śiṅ || mkha’ la dguṅ zla smin drug ’jal ba ltar ||’di daṅ lhan cig
legs par khyod dgyes mdzod ||

bcom ldan ’das kyis dgoṅs pa | gal te ṅas (172b1) dpe med ma la rjes su chags pa’i tshig brjod
na dpe med ma ’dod chags kyis gduṅs te dus byed par ’gyur ba gaṅ yin pa de lta bu’i gnas
yod par ’gyur gyis bdag gis ’di la khoṅ khro ba’i tshig brjod par bya’o sñam du rig nas
tshigs su bcad pa bka’ stsal [(172b2] pa ||

bram ze ṅa yis bdud kyi bu mo ni ||sred ma dga’ byed de bźin dga’ mo dag ||pham byas ’dod pa
dag la lan ’ga’ yaṅ ||ṅa yis ’dun pa’i sems bskyed ma gyur pas ||bśad daṅ gci bas gaṅ ba
’di la ni ||rkaṅ pas reg par spro ba’aṅ mi skyed do ||

ma (3) dus tshigs su bcad pa gsol pa ||

bdag gi bu mo yan lag ñams gyur ciṅ || ’dod ldan yon tan bral bar gzigs sam ci ||ji slad ’dod
spyod yid ’oṅ gzugs dag la || ’dun drag bgyid ltar ’di la khyod mi mdzad ||

bcom ldan ’das kyis kyaṅ tshigs (4) su bcad pa dag bka’ stsal pa |

bram ze rmoṅs pa gaṅ źig yul ’dod pa || de ni khyod kyi bu mo ’di sgrub ciṅ ||yul la chags śiṅ
khro bar źugs gyur pa || ’di la rab rmoṅs skye bo chags bral min ||

ṅa ni saṅs rgyas thub gtso mṅa’ bdag ste || ṅa yis byaṅ (5) chub bla med źi ba brñes ||ji ltar
pad ma chus mi chags pa ltar || chags pa med pa ñid du ’jig rten rgyu ||

ut+pala sṅon po rdzab daṅ chu naṅ na || rdzab daṅ chu yis gos pa med pa ltar ||bram ze de bźin
ṅa yis ’jig rten na || ’dod pa dag la rnam grol sems (6) kyis spyod ||

de nas dpe med ma bcom ldan ’das kyis bśad pa daṅ gci ba źes bya ba’i tshig gis kun du spyad
pas raṅs pa daṅ bral te || yid mi bde bar gyur nas de’i ’dod chags kyi kun nas dkris pa gaṅ
yin pa de med par gyur ciṅ || źe sdaṅ gi kun nas dkris pa || (7) skyes pas rus pa dag sbom
por gyur ciṅ | mig gñis kyaṅ mchiṅ bu lta bur gyur to || de’i tshe na rgan źugs śig bcom
ldan ’das kyi snam logs na ’dug par gyur to || de nas bcom ldan ’das la rgan źugs de ’di
skad ces gsol to ||

kun tu gzigs (173a1) pa bud med blaṅ mdzad de || bcom ldan de ni bdag la stsal du gsol ||dpa’
bo bdag gis dregs pas brgyan pa ’di || ci nas rjes su mthun pa spyad par bgyi ||

de skad ces gsol ba daṅ | bcom ldan ’das kyis rgan źugs de la ’di skad (2) ces bka’ stsal to
|| mi gti mug can ṅa’i mdun na ma ’dug par phar soṅ śig | de khros te tshigs su bcad pa smras
pa |

khyod kyi lhuṅ bzed ’di daṅ chos gos ’di ||khar ba ril ba ’di yaṅ zad gyur cig ||bslab pa’i
’di yaṅ ji ltar ma ma yi ||paṅ par (3) gźon nu ’dzin ltar raṅ srel cig ||

rgan źugs des de skad ces smras nas bslab pa phul te ñams pa’i phyir źugs nas kun du rgyu ma
du ga la ba der soṅ ste phyin nas kun du rgyu ma du la ’di skad ces smras so || ma du dpe
med ma kho bo la byin cig | des khros te smras pa | (4) rgan źugs khyod la blta ba yaṅ mi
sbyin na reg pa lta smos kyaṅ ci dgos || de skad ces smras pa | rgan źugs des kun du rgyu
ma du la ’di lta bu’i kun nas dkris pa skyes te des khrag tsha ba skyugs nas dus la bab ste
sems can dmyal ba rnams su skyes so || || ’dul (5) pa rnam par ’byed pa | bam po bcun bcu
rtsa drug pa |

dge sloṅ rnams the tshom skyes nas the tshom thams cad gcod pa saṅs rgyas bcom ldan ’das la
źus pa | btsun pa bcom ldan ’das kyis dpe med ma brñes pa nam bźes pa la gzigs || bcom ldan
’das (6) kyis bka’ stsal pa | dge sloṅ dag da ltar du ma zad de | ’di ltar ’das pa’i dus
na yaṅ ṅas ’di rñed pa na ma blaṅs te de ñon cig | dge sloṅ dag sṅon byuṅ ba ri brags śig
na lcags mgar źig ’dug pa des rigs mñam pa las chuṅ ma blaṅs nas de de daṅ lhan cig (7) rtse
bar byed || dga’ bar byed || dga’ mgur spyod par byed do || rtse bar byed || dga’ bar
byed || dga’ mgur spyod par byed pa de’i chuṅ ma la dus gźan źig na sems can źugs par gyur
nas | de zla ba brgyad dam dgu ’das te btsas pa las bu mo gzugs (173b1) bzaṅ ba | blta na
sdug pa | mdzes źig byuṅ nas de bsriṅs śiṅ bskyed de chen mor gyur to || lcags mgar des bsams
pa | bdag gis bu mo ’di su la yaṅ rigs kyi phyir yaṅ mi sbyin || gzugs kyi phyir yaṅ
mi sbyin | nor gyi phyir yaṅ mi sbyin gyi | (2) ’di ltar gaṅ bdag daṅ bzos mñam pa’am lhag
pa de la bdag gis ’di sbyin par bya’o sñam mo || ji tsam na bram ze’i khye’u źig sloṅ mo’i
don du de’i khyim du źugs pa daṅ | bu mo des zas khyer te phyir byuṅ ba na bram ze’i khye’u
des mthoṅ nas smras pa | bu mo khyod ’ga’ (3) źig la byin nam || ’on te ma byin || des
smras pa | bdag gi pha ji skad zer ba daṅ sbyar na des bdag su la yaṅ sbyin par dka’o ||
khyod kyi pha ji skad zer | bdag gis bu mo ’di su la yaṅ rigs kyi phyir yaṅ mi sbyin || gzugs
kyi phyir yaṅ mi sbyin || nor gyi phyir (4) yaṅ mi sbyin gyi || ’di ltar gaṅ bcad daṅ
bzos mñam pa’am lhag pa de la bdag gis ’di sbyin par bya’o źes zer ro || khyod kyi pha bzo
ji lta bu śes | khab gaṅ chu’i steṅ na ’phyo ba de lta bu śes so || bram ze’i khye’u des
bsams pa | ’di ltar bdag ’di don du (5) mi gñer mod kyi ’di’i ṅa rgyal bcag par bya’o sñam
nas | de mkhas pa yin pas des bzo’i gnas daṅ | las kyi gnas de daṅ de dag nas lcags mgar
gyi mgar spyad dag brñas te khab gaṅ dag chu’i steṅ na ’phyo ba de lta bu dag brduṅs śiṅ brduṅs
śiṅ khab sbom po gcig brduṅs (6) nas de’i mig tu khab phra mo bdun bcug cig chu’i steṅ
na ’phyo ba brduṅs so || des de dag brduṅs nas lcags mgar de’i khyim du ’oṅs te smras pa
| khab su ño khab su ño źes byas pa daṅ | bu mo des mthoṅ nas tshigs su bcad pa smras pa
|

grogs po (7) khyod ni smyos pa ’am ||’on te sems med gyur pa yin ||gaṅ phyir lcags mgar khyim
du khyod ||khab dag ’tshoṅ dus ’oṅs par gyur ||

des kyaṅ tshigs su bcad pa dag smras pa |

bzaṅ mo kho bo smyos pa min ||sems med gyur pa’aṅ ma yin te ||ṅa rgyal (174a1) bcag par bya
ba’i phyir ||kho bos bzo dag ñe bar bsgrubs ||gal te kho bo’i bzo ’dra ba ||khyod kyi pha
yis śes gyur na ||khyod daṅ nor gyi rnam pa ni ||maṅ po gźan yaṅ sbyin par gyis ||

des smras pa | khyod kyis bzo ji lta bu śes || khab (2) gaṅ dag chu’i steṅ na ’phyo ba de lta
bu dag śes so || des ma la sbran pa | yum bzo bo’i bu źig mchis so || des smras pa | ’jug
tu chug śig | des ’jug tu bcug pa daṅ | lcags mgar gyi chuṅ mas smras pa | khyod bzo ji
lta bu śes || des smras pa daṅ | des (3) khyim thab la sbran pa | rje’i sras bzo bo’i khye’u
’dis bzo ’di lta bu ’tshal to || des smras pa | gal te de lta na chu ’on cig daṅ blta’o
|| des chus snod bkaṅ ste phul ba daṅ || des khab gcig bcug na de ’phyo bar brtsams so ||
de bźin du khab gñis pa daṅ | gsum (4) pa nas bdun pa’i bar du bcug na de yaṅ ’phyo bar brtsams
so || des khab sbom po de bcug na de yaṅ ’phyo bar brtsams so || yaṅ der khab gcig
bcug ste bcug na de lta na yaṅ ’phyo bar brtsams so || de bźin du khab gñis pa daṅ | gsum
pa nas bdun pa’i (5) bar dag bcug ste bcug na de lta na yaṅ ’phyo bar brtsams so || lcags
mgar gyis bsams pa | ’di bdag bas bzo ches lhag pa yin gyis ’di la bu mo sbyin no sñam du
rig nas | bu mo de rgyan thams cad kyis bklubs te lag g-yon pas bzuṅ nas lag pa g-yas pas
(6) ril ba b+h+riṅa ga ra thogs te bram ze’i khye’u de’i mdun du ’dug nas smras pa | bram
ze’i khye’u khyod la kho bos bu mo ’di chuṅ mar sbyin no || des smras pa | kho bo ’di don
du mi gñer te | ’di ltar kho bos khyod kyi ṅa rgyal bcag par bya ba’i phyir bzo ñe bar bstan
to || dge (7) sloṅ dag de’i tshe de’i dus na bram ze’i khye’u gaṅ yin pa de ni ṅa ñid yid
yin no || de’i tshe de’i dus na lcags mgar gaṅ yin pa de ni kun du rgyu ma du ’di yin no
|| de’i tshe de’i dus na lcags mgar gyi chuṅ ma gaṅ yin pa de ni bur ma ’di yin no || de’i
tshe de’i dus na lcags (174b1) mgar gyi bu mo gaṅ yin pa de ni dpe med ma ’di yin te |
de’i dus na yaṅ ṅas dpe med ma ’di rñed pa nam blaṅs la da ltar yaṅ ṅas ’di rñed pa na ma
blaṅs so || yaṅ dge sloṅ rnams the tshom skyes nas the tshom thams cad gcod pa saṅs rgyas
bcom ldan ’das la źus pa | (2) btsun pa rgan źugs ’di dpe med ma la brten nas tshul ma lags
pas sdug bsṅal bar gyur pa gzigs | bcom ldan ’das kyis bka’ stsal pa | dge sloṅ dag da ltar
du ma zad de | ’di ltar ’das pa’i dus na yaṅ ’di dpe med ma la brten nas btsun mo’i ’khor
(3) daṅ bcas pa tshul ma yin pas sdug bsṅal par gyur te de ñon cig | dge sloṅ dag sṅon
byuṅ ba rgyal po’i pho braṅ seṅ ge lta bu rgyal po seṅ ge ral pa can gyis rgyal srid ’byor
pa | rgyas pa | bde ba | lo legs pa | skye bo daṅ mi maṅ pos gaṅ ba | thab mo daṅ ’thab
pa (4) daṅ | phyi dgra daṅ | naṅ ’khrug rab tu źi ba | chom rkun daṅ | mu ge daṅ nad daṅ bral
ba | sā lu daṅ | bu ram śiṅ gi phreṅ ba daṅ | ba laṅ daṅ | ma he phun sum tshogs pa byed
du bcug ste | chos daṅ ldan pa chos kyi rgyal srid byed du bcug go || (5) de’i tshe na
rgyal po’i pho braṅ seṅ ge lta bu na ded dpon seṅ ge źes bya ba phyug pa | nor maṅ ba || loṅs
spyod che ba | yoṅs su gzuṅ ba yaṅs śiṅ rgya che ba | rnam thos kyi bu’i nor daṅ ldan
pa | rnam thos kyi bu la nor gyis ’gram pa źig ’dug pa des rigs mñam pa las chuṅ (6) ma blaṅs
nas | de de daṅ lhan cig rtse bar byed || dga’ bar byed | dga’ mgur spyod par byed do
|| rtse bar byed | dga’ bar byed | dga’ mgur spyod pa de’i chuṅ ma la sems can źugs par gyur
to || bud med kyi yul mkhas pa’i raṅ bźin can la la la ma ’dres (7) pa’i chos lṅa yod de
|| lṅa gaṅ źe na || skye chags par gyur pa śes śiṅ chags pa daṅ bral ba śes pa daṅ dus śes
śiṅ zla mtshan śes pa daṅ | mṅal na gnas pa źugs pa śes pa daṅ | gaṅ las mṅal na gnas pa
źugs pa de śes pa daṅ | khye’u śes (175a1) śiṅ bu mo śes pa ste | gal te khye’u yin na dku
g-yas par rten ciṅ ’dug la | gal te bu mo yin na dku g-yon par rten ciṅ ’dug pa’o || de
yid dga’ źiṅ yid dga’ nas khyim thab la smras pa | rje’i sras mkhyen par mdzod cig | bdag
(2) la sems can źugs par gyur pa ni ’di ltar bdag gi dku g-yas par rten ciṅ mchis pas ṅes
par khye’ur ’gyur ro || de yaṅ yid dga’ źiṅ yid dga’ nas ’di skad ces kho bo yun riṅ po nas
mṅon par ’dod pa bu’i ṅo mthoṅ ba daṅ | kho bo daṅ mthun par skye źiṅ (3) mi mthun par
mi skye ba daṅ | kho bo’i bya ba dag byed pa daṅ | gsos pas phyir gso ba daṅ | bgo skal la
spyod pa daṅ | kho bo’i rigs rgyud yun riṅ du gnas par ’gyur ba daṅ | bdag cag śi źiṅ dus
la bab pa dag la ñuṅ ṅu’am maṅ po yaṅ ruṅ bu’i sbyin pa (4) dag byin źiṅ bsod nams dag byas
nas | ’di de gñis gaṅ du skyes par ’gro bar gyur cig ces miṅ gis yon bśad pa byed par gyur
cig ces ched du brjod pa ched du rjod par byed do || de la sems can źugs bar rig nas ’di
lta ste | mṅal (5) na gnas pa yoṅs su smin par bya ba’i phyir steṅ gi khaṅ bzaṅs kyi gźir
gtogs par graṅ ba na graṅ ba’i yo byad dag daṅ | dro ba na dro ba’i yo byad dag daṅ | sman
pas bcas pa’i zas ha caṅ mi kha ba daṅ | ha caṅ mi skyur ba daṅ | ha caṅ lan tshwa mi
che ba daṅ | ha caṅ (6) mi mṅar ba daṅ | ha caṅ mi tsha ba daṅ | ha caṅ mi bska ba daṅ | kha
ba daṅ | skyur ba daṅ | lan tshwa daṅ | mṅar ba daṅ | tsha ba daṅ | bska ba rnam par spaṅs
pa’i zas dag daṅ | do śal daṅ | se mo do daṅ | rgyan gyis bklubs pa’i lus lha’i bu mo
(7) dga’ ba’i tshal na rnam par spyod pa lta bu daṅ | khri nas khrir daṅ | khri’u nas khri’ur
daṅ | śod kyis gźir mi ’bab pa daṅ | des sgra yid du mi ’oṅ pa cuṅ zad kyaṅ mi thos par
gnod pa med pa ñid du rim gro byed du ’jug go | de zla ba brgyad dam dgu ’das te (175b1)
btsas pa las khye’u gzugs bzaṅ ba | blta na sdug pa || mdzes pa | gsal ba || gser gyi mdog
’dra ba | mgo gdugs lta bu daṅ ldan pa || lag pa riṅ ba | ’phral ba’i dbyes che ba | smin
ma ’dzar ba | sna’i gzaṅs mtho ba źig byuṅ ṅo || de’i (2) ñe du dag ’dus śiṅ lhags nas ñi
ma bdun gsum ñi śu gcig tu btsas pa’i btsas ston rgya cher byas nas | khye’u’i miṅ cir gdags
źes miṅ ’dogs par byed do || de’i ñe du dag gis smras pa | gaṅ gi phyir khye’u ’di ded
dpon seṅ ge’i bu yin pa de’i phyir (3) khye’u ’di’i miṅ siṅ ga la źes bya’o || źes de’i
miṅ siṅ ga la źes bya bar btags so || khye’u siṅ ga lam ma brgyad po paṅ na ’tsho ba’i ma
ma gñis daṅ | num snun pa’i ma ma gñis daṅ | dri ma ’phyi ba’i ma ma gñis daṅ | rtsen grogs
kyi mam gñis la (4) rjes su gtad do || de ma ma brgyad po dag gis ’o ma daṅ | źo daṅ | mar
daṅ źun mar daṅ | mar gyi sñiṅ khu daṅ | gźan yaṅ yo byad kyi bye brag gtso bo dag gi sriṅ
bar byed || skyed par byed ciṅ rdziṅ na gnas pa’i pad ma bźin du myur du skyed par byed
do || (5) de gaṅ gi tshe chen por gyur pa de’i tshe yi ge daṅ | graṅs daṅ rtsis daṅ | lag
rtsis daṅ | dbyuṅ ba daṅ | gźug pa daṅ | gźag pa la ñe bar źugs nas || de’i yi ge mthar
phyin ciṅ ’byed pa daṅ | klog pa daṅ | mkhas pa daṅ | spyod pa gsal ba daṅ | (6) brtag pa
brgyad po ’di lta ste | rin po che brtag pa daṅ | gźi brtag pa daṅ | gos brtag pa daṅ | śiṅ
rta brtag pa daṅ | śiṅ rta brtag pa daṅ | rta brtag pa daṅ | bud med brtag pa daṅ | skyes
pa brtag pa la mkhas par gyur to | phas de’i chuṅ ma’i (7) ’khor gsum po rab daṅ | ’briṅ
daṅ | tha ma dag rnam par bźag go | ’dug pa’i gnas gsum po dgun gyi daṅ | dpyid kyi daṅ |
dbyar gyi dag byed du bcug go || skyed mos tshal gsum po dgun gyi daṅ || dpyid kyi daṅ |
dbyar gyi dag byed du bcug go || (176a1) de steṅ gi khaṅ bzaṅs kyi gźir gtogs pa na skyes
pa med par sil sñan gyis rtse bar byed | dga’ bar byed | dga’ mgur spyod par byed do || de
dus gźan źig na pha la smras pa | yab bdag rgya mtsho chen por ’jug par ci gnaṅ | des smras
pa | (2) bu re źig kho bo la nor gyi rnam pa maṅ du yod de || gal te khyod til daṅ | ’bras
daṅ rgya śug daṅ | rgya sran la sogs pa la spyod pa bźin du rin po che dag la spyod par
byed kyaṅ de lta na yaṅ kho bo’i loṅs spyod srabs pa ñid daṅ | yoṅs su zad pa daṅ | yoṅs
(3) su gtugs par mi ’gyur gyis | de’i phyir ji srid du kho bo gson pa de srid du khyod rtse
bar gyis | dga’ bar gyis | dga’ mgur spyod par gyis la kho bo ’das pa daṅ nor bsgrub par
gyis śig | des yaṅ dag yaṅ du smras pa | yab bdag rgya mtsho chen por ’jug (4) par ci gnaṅ
| des gdon mi za bar dus kyis ’chu bar śes nas smras pa | bu de ltar gyis śig | ’di ltar
khyod kyis ’jigs pa daṅ | ’jigs su ruṅ ba dag bzod par bya’o || des rgyal po’i pho braṅ
seṅ ge lta bur dril bsgral par byed du bcug ste || rgyal po’i (5) pho braṅ seṅ ge lta bu na
gnas pa daṅ | yul tha dad pa nas lhags pa’i tshoṅ pa śes ldan dag ñon cig | ded dpon siṅ
ga la rgya mtsho chen por ’jug par ’gyur gyis | khyed cag las gaṅ ded dpon siṅ ga la daṅ
lhan cig śo gam med pa daṅ | la gcan med pa (6) daṅ | gru btsas med par rgya mtsho chen por
’jug par ’dod pa des rgya mtsho chen por ’gro ba’i zoṅ sta gon śig ces bsgo’o || tshoṅ pa
lṅa brgyas rgya mtsho chen por ’gro ba’i zoṅ sta gon byas so || de nas ded dpon siṅ ga las
pha ma daṅ | gźan yaṅ sñiṅ du (7) sdug ciṅ ’brel ba’i rtsa lag dag la bltas nas ñi ma daṅ
| tshes graṅs daṅ | yud tsam daṅ | sbyor bas dge mtshan daṅ | bkra śis daṅ | bde legs su
’gyur ba byas nas | śiṅ rta dag daṅ | khur dag daṅ | gleb dag daṅ | spyad dag daṅ | rṅa
(176b1) mo dag daṅ | ba laṅ dag daṅ | boṅ bu maṅ po dag gis rgya mtsho chen por ’gro ba’i
zoṅ khyer te tshoṅ pa lṅa brgya’i ’khor daṅ lhan cig ’phags so || de mthar gyis groṅ daṅ |
groṅ khyer daṅ | groṅ rdal daṅ | yul ’khor daṅ | rgyal po’i pho braṅ dag tu tshoṅ (2) rdal
dag la rnam par lta źiṅ ’gro ba na rgya mtsho chen po’i ’gram du phyin to || des rñiṅ pa
lṅa brgyas gru sbyar nas źo śas ’tsho ba lṅa po stobs par byed pa daṅ | sel bar byed pa daṅ
| gru ba daṅ | rkyal chen pa daṅ | rluṅ yor thogs pa dag khrid de lan gsum dril (3) bsgrags
pa byas te rgya mtsho chen por ’jug par brtsams so || de nas tshoṅ pa de dag ’di sñam
du sems te | śes ldan dag bdag cag rgya mtsho chen po’i naṅ du doṅ ba rnams la ’di lta ste
| phan tshun bde ba ñid kyis ṅes par rgal ba śes par dkas | bdag (4) cag nor sgrub pa dag
gis so so | so so dag nas phoṅs pa’i don du chur rkyal pa dag thogs te rgya mtsho chen por
’jug par byas | bdag cag las kha cig gis ni śal ma la’i spaṅ leb dag bkur || kha cig gis
ni sṅas śiṅ bal can dag bkur | kha cig gis ni (5) ku ba’i gziṅs dag bkur | kha cig gis ni
ra rkyal dag bkur ro sñam nas | de nas nor sgrub pa de dag gis de ltar so sor brtags nas
so so so so dag nas phoṅs pa’i don du chuṅ rkyal | kha cig gis ni śal ma la’i spaṅ leb dag
| kha cig gis ni sṅas śiṅ (6) bal can dag | kha cig gis ni ku ba’i gziṅs dag | kha cig gis
ni ra rkyal dag khyer te rgya mtsho chen por źugs so || de dag rgya mtsho chen po’i naṅ
du doṅ ba chu srin ña’i rigs kyis rgya mtsho’i gru bcag go | de dag rgya mtsho’i gru bcag
pa na so so so so dag nas (7) phoṅs pa’i don du chur rkyal ba khyer te ’oṅs pa dag la źon
te ’di lta ste | kha cig gis ni śal ma la’i spaṅ leb dag la źon || kha cig gis sṅas śiṅ bal
can dag la źon || kha cig gis ni ku ba’i gziṅs dag la źon || kha cig gis ni ra rkyal dag
la źon te (177a1) chu’i steṅ na ’phyo’o || de dag gi las kyi rnam par smin pas byaṅ phyogs
nas rluṅ laṅs nas des de dag lho phyogs kyi ’gram du bdas pa daṅ | zaṅs gliṅ na srin mo
khruṅ khruṅ gźon nu ma źes bya ba dag ’khod pa de dag tshoṅ pa gru chag pa rnams la gtam
sñan pa daṅ (2) dga’ ba’i tshul gyis slu bar byed do || de dag la rgyal mtshan dga’ ba’i gnas
daṅ mthun pa daṅ | phoṅs pa’i gnas daṅ mthun pa gñis yod de | ji tsam na dga’ ba’i gnas
daṅ mthun pa’i rgyal mtshan g-yo bar brtsams pa daṅ | de dag gis smras pa | phu nu mo dag
dga’ (3) pa’i gnas daṅ mthun pa’i rgyal mtshan g-yos pas ’dzam bu’i gliṅ pa’i tshoṅ pa dag
gi rgya mtsho’i gru chu srin ña’i rigs kyis bcag ste ’oṅ gor ma chag gis btsal lo źes de
dag gis rgya mtsho’i ’gram du btsal bar brtsams pa daṅ | ji tsam na skye bo phal po che’i
tshogs chur (4) rkyal ba sna tshogs dag gis rkyal źiṅ ’oṅ ba mthoṅ ṅo || mthoṅ nas kyaṅ
bdag ñid gzugs bzaṅ mor mṅon par sprul nas rgyan sna tshogs kyis brgyan te | lha’i gos daṅ
| phreṅ ba rgyus bklubs nas rgya mtsho’i ’gram nas bod par brtsams pa | jo bo dag tshur spyon
| (5) bźin bzaṅs dag tshur spyon | bdag cag khyim thab ma mchis pa rnams kyi khyim thab
mdzod cig | bdag po ma mchis pa rnams kyi bdag po mdzod cig | gnas ma mchis pa rnams kyi
gnas mdzod cig | gliṅ ma mchis pa rnams kyi gliṅ mdzod cig | skyob pa ma (6) mchis pa rnams
kyi skyob pa mdzod cig | skyabs ma mchis pa rnams kyi skyabs mdzod cig | dpuṅ gñen ma
mchis pa rnams kyi dpuṅ gñen mdzod cig | ’di dag ni khyed kyi zas kyis gnas dag daṅ | skom
gyi gnas dag daṅ | gos kyi gnas dag daṅ | gnas mal (7) gyi gnas dag daṅ | kun dga’i ra ba
dga’ bar ’gyur ba dag daṅ | nags tshal dga’ bar ’gyur ba dag daṅ | rdziṅ bu dga’ bar ’gyur
ba dag daṅ | ’dzam bu’i gliṅ pa’i rin po che maṅ po ’di lta ste | nor bu dag daṅ | mu tig
dag daṅ | baiḍūR+ya dag daṅ | (177b1) man śel dkar po dag daṅ | byi ru dag daṅ | dṅul dag
daṅ | gser dag daṅ | rdo’i sñiṅ po dag daṅ | spug dag daṅ || dmar po dag daṅ | g-yas su
’khyil pa dag lags kyis || khyid cag tshur spyon bdag cag daṅ lhan cig rtse ba daṅ | dga’
ba daṅ | (2) dga’ mgur spyod par mdzod cig | khyed cag las ’ga’ yaṅ śin tu myos par gyur kyaṅ
lho lam du ’gro bar bya’o źes zer ro || bcom ldan ’das kyis dge sloṅ dag ṅas ’di lta ste
|| skyes pa la bud med kyi gzugs ji ltar chags par ’gyur ba daṅ | rgyags (3) par ’gyur
ba daṅ | ’dod par ’gyur ba daṅ | sdug par ’gyur ba daṅ | byams par ’gyur ba daṅ | rṅod par
’gyur ba daṅ | brgyal bar ’gyur ba daṅ | ’chiṅ bar ’gyur ba daṅ || sgrub par ’gyur ba daṅ
| kun du sbyar bar ’gyur ba de lta bu’i gzugs (4) gźan cig kyaṅ yaṅ dag par rjes su ma mthoṅ
ṅo źes gsuṅs pas || de dag srin mo de dag gis brṅod pa na rgya mtsho chen po las rgal
te de dag daṅ lhan cig rtse bar byed | dga’ bar byed | dga’ mgur spyod par byed do || de dag
de dag daṅ lhan cig rtse bar byed | (5) dga’ bar byed | dga’ mgur spyod par byed pa dag
la bsten pa’i rgyu las bu daṅ bu mo dag kyaṅ byuṅ ṅo || de nas ded dpon siṅ ga la ’di sñam
du sems te | ci’i phyir bud med ’di dag lho lam śin tu sruṅ bar sems | bdag bud med ’di
daṅ lhan cig ñal źiṅ de gñid (6) log pa ṅaṅ mal du źugs par rig nas kha dkyes dal bu dal bus
mal chen po las babs te | ral gri rnon po mtshan du bcug nas lho lam du ’gro’o sñam mo
|| de nas ded dpon siṅ ga la bud med gaṅ daṅ lhan cig ñal ba de gñid log ciṅ mal du źugs par
(7) rig nas | khad kyis dal bu dal bus mal chen po nas babs te | ral gri rnon po mchan
du bcug nas lho lam du soṅ ba daṅ | des de na skye bo phal po che smre sṅags ’don pa’i sgra
kyi hud pha || kyi hud dam | kyi hud bu sriṅ || kyi hud ’dzam bu’i gliṅ (178a1) dga’ bar
’gyur ba sna tshogs | ’dzam bu’i gliṅ dga’ bar ’gyur ba khyod kyis bdag cag spaṅs sam źes
zer ba thos so || thos nas kyaṅ de ’jigs pa daṅ | skrag pa daṅ | sṅaṅs pa daṅ | spu ziṅ źes
byed par gyur to || de nas ded dpon (2) siṅ ga la yud tsam źig caṅ mi smra bar ’dug ste
| ’jig pa daṅ | skrag pa daṅ | sṅaṅs pa daṅ | spu ziṅ źes byed pa de dag bsal nas lho lam
de ñid du soṅ ba daṅ | des de na lcags kyi groṅ khyer chen po ’phaṅ mtho ba | thag gru che
ba źig mthoṅ nas des groṅ (3) khyer de la sga’u chuṅ ’ga’ źig yod dam sñam nas kho ra khor
yug tu byul na | des groṅ khyer de’i kho ra khor yug gu byul ba na groṅ khyer de la tha
na byi la ’dzul ba tsam gyi sge’u chuṅ yaṅ ma rñed do || de’i byaṅ phyogs kyi ṅos na śiṅ
ljon pa śi ri śa chen po ’phaṅ mtho ba | thag (4) gru che ba dag yod nas | de śiṅ ljon pa
śi ri śa chen po ’phaṅ mtho ba | thag gru che ba de la ’dzegs te skye bo phal po che’i tshogs
de la ’di skad ces smras so || śes ldan dag khyed ci’i phyir kyi hud pa | kyi hud ma |
kyi hud phu nu | kyi hud bu sriṅ | kyi hud ’dzam bu’i (5) gliṅ dga’ bar ’gyur na sna tshogs
| ’dzam bu’i gliṅ dga’ bar ’gyur ba khyod kyis bdag cag spaṅs sam źes śin tu smre sṅags
’don par byed | de dag gis smras pa | bzod ldan kho bo cag ni ’dzam bu’i gliṅ pa’i tshoṅ
pa nor sgrub pa rgya mtsho’i gru bsgrubs te rgya mtsho (6) chen por ’jug ’dod nas kho bo cag
’di sñam du sems te | śes ldan dag bdag cag rgya mtsho chen po’i naṅ du doṅ ba rnams la
’di lta ste | phan tshun bde ba ñid kyis ṅes par rgal bar śes par dkas bdag cag nor sgrub
pa dag gis so so so so dag nas phoṅs pa’i (7) don du chur rkyal ba dag thogs te rgya mtsho
chen por ’jug par byas || bdag cag las kha cig gis ni śal ma la’i spaṅ leb dag bkur | kha
cig gis ni sṅas śiṅ bal can dag bkur || kha cig gis ni ku ba’i gziṅs dag bkur | kha cig
gis ni ra rkyal (178b1) dag bkur ro sñam nas | de nas nor sgrub pa bdag cag gis de ltar so
sor brtags nas | so so dag nas phoṅs pa’i don du chur rkyal ba kha cig gis śal ma la’i spaṅ
leb dag | kha cig gis ni sṅas śig bal can dag | kha cig gis ni ku ba’i gziṅs dag | (2)
kha cig gis ni ra rgyal dag khyer nas rgya mtsho chen por źugs so || bdag cag rgya mtsho chen
po’i naṅ du doṅ ba na chu srin ña’i rigs kyis rgya mtsho’i gru bcag go || bdag cag rgya
mtsho’i gru bcag pa na so so so so dag nas phoṅs pa’i don du chur rkyal ba khyer te ’oṅs
(3) pa dag la źon te ’di lta ste | kha cig ni śal ma la’i spaṅ leb dag la źon || kha cig
ni sṅas śiṅ bal can dag la źon | kha cig ni ku ba’i gziṅs dag la źon || kha cig ni ra rkyal
dag la źon te chu’i steṅ na ’phyo’o || bdag cag gi las kyi rnam par smin pas (4) byaṅ phyogs
nas rluṅ laṅs nas des bdag cag lho phyogs kyi ’gram du bdas pa daṅ | zaṅs gliṅ ’di na
srin mo khruṅ khruṅ gźon nu ma źes bya ba ’khod pa de dag bdag cag tshoṅ pa gru chag pa rnams
la gtam sñan pa daṅ dga’ ba’i tshul gyis slu bar byed do || de dag la (5) rgyal mtshan
dga’ ba’i gnas daṅ mthun pa daṅ | phoṅs pa’i gnas daṅ mthun pa gñis yod de | ji tsam na
dga’ ba’i gnas daṅ mthun pa’i rgyal mtshan g-yo bar brtsams pa daṅ | de dag gis smras pa |
phu nu mo dag dga’ ba’i gnas daṅ mthun pa’i rgyal mtshan (6) g-yos pas ’dzam bu’i gliṅ pa’i
tshoṅ pa dag gi rgya mtsho’i gru chu srin ña’i rigs kyis bcag ste | ’oṅ gor ma chag gis
btsal lo źes de dag gis rgya mtsho’i ’gram du btsal bar brtsams pa daṅ | ji tsam na bdag
cag tshoṅ pa phal po che’i tshogs tshur rkyal ba sna (7) tshogs dag gis rkyal źiṅ ’oṅ ba mthoṅ
ṅo || mthoṅ nas kyaṅ bdag ñid gzugs bzaṅ mor mṅon par sprul nas | rgyan sna tshogs kyis
brgyan te | lha’i gos daṅ | phreṅ ba rgyus bklubs nas rgya mtsho’i ’gram nas bod par brtsams
pa | jo bo dag tshur spyon || bźin (179a1) bzaṅs dag tshur spyon | bdag cag khyim thab
ma mchis pa rnams kyi khyim thab mdzod cig | bdag po ma mchis pa rnams kyi bdag po mdzod
cig | gnas ma mchis pa rnams kyi gnas mdzod cig | gliṅ ma mchis pa rnams kyi gliṅ mdzod
cig | skyob ba ma (2) mchis pa rnams kyi skyob pa mdzod cig | skyabs ma mchis pa rnams kyi
skyabs mdzod cig | dpuṅ gñen ma mchis pa rnams kyi dpuṅ gñen mdzod cig | ’di dag ni khyed
kyi zas kyi gnas dag daṅ | skom gyi gnas dag daṅ | gos kyi gnas dag daṅ | gnas mal gyi (3)
gnas dag daṅ | kun dga’ ra ba dga’ bar ’gyur bdag daṅ | nags tshal dga’ bar ’gyur ba dag
daṅ | rdziṅ bu dga’ bar ’gyur ba dag daṅ | ’dzam bu’i gliṅ pa’i rin po che maṅ po ’di lta
ste | nor bu dag daṅ | mu tig dag daṅ | baiḍūR+ya dag daṅ | man śel (4) dkar po dag daṅ |
byi ru dag daṅ | dṅul dag daṅ | gser dag daṅ | rdo’i sñiṅ po dag daṅ | spug dag daṅ | dmar
po dag daṅ | g-yas su ’khyil pa dag lags kyis khyed cag tshur spyon bdag cag dag lhan cig
rtse ba daṅ | dga’ ba daṅ | dga’ mgur (5) spyod pa mdzod cig | khyed cag las ’ga’ yaṅ śin
tu myos par gyur kyaṅ lho lam du ’gro bar mi bya’o źes zer ro || bdag cag srin mo de dag
gis brṅod par na rgya mtsho chen po las rgal te | de dag daṅ lhan cig rtse bar byed | dga’
bar byed || dga’ mgur spyod par (6) byed do || bdag cag de dag daṅ lhan cig rtse bar byed
| dga’ bar byed || dga’ mgur spyod par byed pa dag la bsten pa’i rgyu las bu daṅ bu mo dag
kyaṅ byuṅ ṅo || bud med de dag bdag cag daṅ lhan cig rtsi bar byed | dga’ bar byed | dga’
mgur spyod par byed pa (7) na ji srid du ’dzam bu’i gliṅ pa’i tshoṅ pa maṅ po gźan dag
chu srin ña’i rigs kyis rgya mtsho’i gru bcag ste ’oṅ bar ma thos kyi bar du de dag bdag cag
daṅ lhan cig rtse bar byed | dga’ bar byed | dga’ mgur spyod par byed do || gaṅ gi tshe
de dag gis ’dzam bu’i gliṅ (179b1) pa’i tshoṅ pa rab tu maṅ po gźan dag chu srin ña’i rigs
kyis rgya mtsho’i gru bcag ste ’oṅ bar thos pa de’i tshe na de’i tshe na de dag bdag cag
gi gan du ’oṅs śiṅ bdag caṅ las gźan dag zos nas | ’di ltar skyes zab na skra daṅ | spu daṅ
| sen mo daṅ | so’i lhag ma gaṅ dag (2) yin pa de dag kyaṅ ma lus par za bar byed ciṅ |
de dag skyes bu za ba na khrag don mo’i thigs pa sa la lhuṅ ba gaṅ dag yin pa de dag kyaṅ
sor mo’i rtse mos byogs śiṅs daṅ bcas bźin du khar ’jug par byed do || ma zos pa de dag gi
lhag ma ni kho bo cag yin (3) te | lcags kyi mkhar chen po ’dir bcug ste || bzod ldan bud
med de dag ni srin mo yin gyis bzod ldan khyod kyaṅ bdag ñid sruṅs śig | siṅ ga las smras
pa | śes ldan dag gaṅ gis khyed cag daṅ kho bo cag bde legs daṅ | bde ba dag tu ’dzam bu’i
gliṅ (4) du phyin par ’gyur ba’i thabs ’ga’ yod dam || de dag gis smras pa | bzod ldan
kho bo cag la ni gaṅ gis bde legs daṅ | bde ba dag tu ’dzam bu’i gliṅ du phyin par ’gyur pa’i
thabs ’ga’ yaṅ med do || de ci’i phyir źe na | bdag cag gis gal te ’di (5) sñam du kye
ma bdag cag lcags kyi groṅ khyer ’di’i ’og brtol te ’bros so sñam na | de ’og ñis ’gyur sum
’gyur du skyel || gal te ’di sñam du kye ma bdag cag lcags kyi groṅ khyer ’di’i steṅ nas
rgal te ’bros so sñam na | de’i steṅ ñis ’gyur sum ’gyur du skye (6) ba’i phyir te || bzod
ldan de’i phyir kho bo cag la ni gaṅ gis bde legs daṅ | bde ba dag tu ’dzam bu’i gliṅ du
phyin par ’gyur ba’i thabs ’ga’ yaṅ med do || khyed cag la ni gaṅ gis bde legs daṅ | bde
ba dag tu ’dzam bu’i gliṅ du phyin par ’gyur ba’i thabs (7) yod do || śes ldan dag gaṅ gis
kho bo cag bde legs daṅ | bde ba dag tu ’dzam bu’i gliṅ du phyin par ’gyur ba’i thabs de
gaṅ yin || bzod ldan ’di na bdag cag gis steṅ na lha dag rnam par rgyu ba’i sgra thos pa
| kye ’dzam bu’i gliṅ pa’i tshoṅ pa byis pa dag (180a1) ’di ñid kyis gso sbyoṅ bcwa lṅa pa
la byaṅ lam du deṅ śig daṅ | de na rta’i rgyal po sprin gyi śugs can źes bya ba ma rmos ma
btab pa’i ’bras sā lu’i ’bru zos nas bde ba daṅ | nad med pa daṅ | stobs daṅ ldan pa daṅ
| dbaṅ po tshim pas ro stoṅ bsraṅ (2) ste pha rol du su ’gro || pha rol du su ’gro || su
źig bde legs daṅ | bde ba dag tu ’dzam bu’i gliṅ du phyin par bya źes lan gsum ched du brjod
pa ched du rjod par byed kyis || kyed cag de’i gan du soṅ la ’di skad ces bdag (3) cag
pha rol du ’gro’o || bdag cag pha rol du khyer cig | bdag cag bde legs daṅ | bde ba dag tu
’dzam bu’i gliṅ du phyin par gyis śig ces brjod par bya’o źes zer ba thos kyis | bzod ldan
gaṅ gis khyed cag bde legs (4) daṅ | bde ba dag tu ’dzam bu’i gliṅ du phyin par ’gyur ba’i
thabs ni de yin no || de nas ded dpon siṅ ga la skye bo phal po che’i tshogs kyis smras
pa’i tshig de legs par śin tu bzuṅ ste | kun chub bar byas nas khad kyis dal bu dal bus śiṅ
ljon pa śi ri śa chen (5) po de las babs nas yaṅ mal de ñid du soṅ ṅo || de nas ded dpon
siṅ ga las bud med gaṅ daṅ lhan cig ñal ba de gñid log ciṅ mal du źugs par rig nas khad
kyis dal bu dal bus ñal lo || de nas ded dpon siṅ ga la naṅ par sṅar laṅs te ’dzam (6) bu’i
gliṅ pa’i tshoṅ pa rab tu maṅ po ga la ba der soṅ ste phyin nas ’dzam bu’i gliṅ pa’i tshoṅ
pa rab tu maṅ po la ’di skad ces smras so || śes ldan dag tshur śeg | skyed mos tshal dben
pa źig yod pa der kho bo khyed cag dag phag tu gsaṅ ste smra ba cuṅ źig yod (7) kyis khyed
cag las gaṅ gis kyaṅ śin tu myos par gyur na yaṅ khye’u daṅ bu mo dag khrid de ma ’oṅ
śig | de nas ’dzam bu’i gliṅ pa’i tshoṅ par rab tu maṅ po naṅ par sṅar laṅs nas skyed mos
tshal dben pa ga la ba der soṅ ṅo || de nas ded dpon siṅ ga las (180b1) ’dzam bu’i gliṅ pa’i
tshoṅ pa rab tu maṅ po la skye bo phal po che’i tshogs de daṅ bar skabs su gtam ci byas
pa de dag thams cad rgyas par brjod nas smras pa | śes ldan dag ’di dag gi ni bud med ma
yin gyi | ’di dag ni srin mo yin gyis bdag ñid sruṅs śig | de (2) nas ’dzam bu’i gliṅ pa’i
tshoṅ pa rab tu maṅ po dag | de ñid kyi gso sbyoṅ bcwa lṅa pa la byaṅ lam du doṅ ṅo || de’i
tshe na rta’i rgyal po sprin gyi śugs can ma rmos ma btab pa’i ’bras bā lu’i ’bru źa źiṅ
’dug go | tshoṅ pa rtag pa’i raṅ bźin can źig gis rta’i rgyal (3) po sprin gyi śugs can
ma rmos ma btab pa’i sā lu’i ’bru za źiṅ ’dug pa mthoṅ ṅo || mthoṅ nas kyaṅ ’dzam bu’i gliṅ
pa’i tshoṅ pa rab tu maṅ po la ’di skad ces smras so || śes ldan dag rta’i rgyal po sprin
gyi śugs can ’di ma rmos ma btab pa’i ’bras sā lu’i (4) ’bru za źiṅ ’dug gis ’di’i gan
du soṅ la ’di skad ces bdag cag pha rol du ’gro’o || bdag cag pha rol du ’gro’o || bdag cag
pha rol tu khyer cig | bdag cag bde legs daṅ | bde ba dag tu ’dzam bu’i gliṅ du phyin par
gyis śig | ces brjod par (5) bya’o|| de nas ded dpon siṅ ga las ’dzam bu’i gliṅ pa’i tshoṅ
pa rab tu maṅ po la ’di skad ces smras so || śes ldan dag kho bos skye bo phal po che’i
tshogs de’i smras pa’i don śes pas da duṅ bdag cag rta’i rgyal po sprin gyi śugs can gyi
gan du soṅ ste || ’di skad (6) ces bdag cag pha rol du ’gro’o || bdag cag pha rol du ’gro’o
|| bdag cag pha rol du khyer cig | bdag cag bde legs daṅ | bde ba dag tu ’dzam bu’i gliṅ
du phyin par gyis śig ces brjod par bya ba’i dus la ma bab bo || ’di ltar kho bos skyes bo
phal po (7) che’i tshogs de’i smras pa’i don śes te | gaṅ gi tshe rta’i rgyal po sprin gyi
śugs can ma rmos ma la btab pa’i ’bras sā lu’i ’bru zos nas bde ba daṅ | nad med pa daṅ
| stobs daṅ ldan pa daṅ | dbaṅ po tshim pas ro stod bsraṅ ste | pha rol du su ’gro || pha
rol du su (181a1) ’gro || su źig pha rol du bkur bar bya | su źig bde legs daṅ | bde ba dag
tu ’dzam bu’i gliṅ du phyin par bya źes lan gsum ched du brjod pa ched du rjod par byed
pa de’i tshe na bdag cag rta’i rgyal po sprin gyi śugs can gyi gan du soṅ ste | ’di skad
(2) ces pa dag cag pha rol du ’gro’o || bdag cag pha rol du ’gro’o || bdag cag pha rol du
khyer śig | bdag cag bde legs daṅ | bde ba dag tu ’dzam bu’i gliṅ du phyin par gyis śig ces
brjod par bya’o || de nas rta’i rgyal po sprin gyi śugs can gyi sam rmos ma (3) btab pa’i
’bras sā lu’i ’bru zos nas bde ba daṅ | nad med pa daṅ | stobs daṅ ldan pa daṅ | dbaṅ po
tshim pas ro stod bsraṅ ste | pha rol du su ’gro | pha rol du su ’gro || su źig pha rol du
bkur bar bya | su źig bde legs daṅ | bde pa dag tu ’dzam bu’i gliṅ du (4) phyin par bya’o
|| źes lan gsum ched du brjod pa chen par byed do | de nas ’dzam bu’i gliṅ pa’i tshoṅ pa
rab tu maṅ po rta’i rgyal po sbrin gyi śugs can ga la ba der doṅ ste phyin nas | bla bos
phrag pa gcig tu byas te pus mo g-yas pa’i lha ṅas la btsugs (5) te rta’i rgyal po sprin gyi
śugs can ga la ba de logs su thal mo sbyar ba btud nas rta’i rgyal po sprin gyi śugs can
la ’di skad ces smras so || bdag cag pha rol du ’gro’o || bdag pha rol du ’gro’o || bdag
cag pha rol du khyer cig | bdag cag pha rol du khyer cig | bdag cag bde legs (6) daṅ | bde
ba dag tu ’dzam bu’i gliṅ du phyin par gyis śig | de nas rta’i rgyal po sprin gyi śugs can
gyis ’dzam bu’i gliṅ pa’i tshoṅ pa rab tu maṅ po la śes ldan dag bud med de dag ches gzugs
bzaṅ ba daṅ | ches blta na sdug pa daṅ | ches mdzes par bsgyur (7) nas khye’u daṅ bu mo
dag thogs te ’di skad ces jo bo dag tshur spyon || bźin bzaṅs dag tshur spyon || bdag cag
khyim thab ma mchis pa rnams kyi khyim thab mdzod cig | bdag po ma mchis pa rnams kyi bdag
po mdzod cig | gnas ma mchis pa rnams kyi gnas mdzod (181b1) cig | gliṅ ma mchis pa rnams
kyi gliṅ mdzod cig | skyob pa ma mchis pa rnams kyi skyob pa mdzod cig | skyabs ma mchis
pa rnams kyi skyabs mdzod cig | dpuṅ gñen ma mchis pa rnams kyi dpuṅ gñen mdzod cig | ’di
dag ni khyed kyi zas kyi gnas dag daṅ | (2) skom gyi gnas dag daṅ | gos kyi gnas dag daṅ
| gnas mal gyi gnas dag daṅ | kun dga’ ra ba dga’ bar ’gyur ba dag daṅ | nags tshal dga’
bar ’gyur ba dag daṅ | rdziṅ bu dga’ bar ’gyur ba dag daṅ | ’dzam bu’i gliṅ pa’i rin po che
maṅ po ’di (3) lta ste | nor bu dag daṅ | mu tig dag daṅ | be.e ḍūR+ya dag daṅ | man śel
dkar po dag daṅ | byi ru dag daṅ | dṅul dag daṅ | gser dag daṅ | rdo’i sñiṅ po dag daṅ |
sbug dag daṅ | dmar po dag daṅ | g-yas su ’khyil ba dag lags kyis tshur spyon | khyed (4)
cag bdag cag daṅ lhan cig rtse ba daṅ | dga’ ba daṅ | dga’ mgur spyad pa mdzod cig | gal te
khyed cag las su yaṅ bdag cag don du mi gñer na re źig raṅ raṅ gi khye’u daṅ daṅ bu mo ’di
dag snoms te bźud cig zer bar ’gyur gyis || de la khyed cag las gaṅ (5) dag ’di sñam du
bdag gi chuṅ ma’am | bu’am bu mo’am | zas kyi gnas dag gam | skom gyi gnas dag gam | gos
kyi gnas dag gam || gnas mal gyi gnas dag gam || kun dga’ ra ba dga’ bar ’gyur ba dag gam
|| nags tshal dga’ bar ’gyur ba (6) dag gam | rdziṅ bu dga’ bar ’gyur ba dag gam | ’dzam bu’i
gliṅ pa’i rin po che maṅ po ’di lta ste nor bu dag daṅ | mu tig dag daṅ | baiḍūR+ya dag
daṅ | man śel dkar po dag daṅ | byi ru dag daṅ | dṅul dag daṅ | gser dag daṅ | rdo’i sñiṅ
po dag (7) daṅ | spug dag daṅ | dmar po dag daṅ | g-yas sa ’khyil ba dag yin no sñam du
sems pa de dag ni ṅa’i gśul lam rgyab tu źon par gyur du zin kyaṅ de dag śiṅ tog smin pa rtse
dag las ’brul ba bźin du ltuṅ bar ’gyur źiṅ bud med de dag ’oṅs śiṅ ’oṅs (182a1) śiṅ za
bar ’gyur te | ’di ltar skyes bu za ba na skra daṅ | spu daṅ sen mo daṅ | so’i lhag ma gaṅ
dag yin pa de dag kyaṅ ma lus par za bar ’gyur la | de dag skyes bu za ba na khrag don
mo’i thigs pa sa la lhuṅ ba gaṅ dag yin pa de dag kyaṅ sor mo’i (2) rtse mos byogs śiṅ byogs
śiṅ sa daṅ bcas par khar ’jug par ’gyur ro || de la khyed cag las gaṅ dag ’di sñam du bdag
gi chuṅ ma’am | bu’am bu mo’am | zas kyi gnas dag gam | skom gyi gnas dag gam | gos kyi
gnas dag gam | gnas mal (3) gyi gnad dag gam | kun dga’ ra ba dga’ bar ’gyur ba dag gam
| nags tshal dga’ bar ’gyur ba dag gam | rdziṅ bu dga’ bar ’gyur ba dag gam | ’dzam bu’i gliṅ
pa’i rin po che maṅ po ’di lta ste | nor bu dag daṅ | mu tig dag daṅ | baiḍūR+ya dag daṅ
| (4) man śel dkar po dag daṅ | byi ru dag daṅ | dṅul dag daṅ | gser dag daṅ | rdo’i sñiṅ
po dag daṅ | spug dag daṅ | dmar po dag daṅ | g-yas su ’khyil pa dag yin no sñam du mi
sems pa de dag ni ṅa’i spu dag la ’jus par gyur du zin kyaṅ de dag bde (5) legs daṅ | bde
ba dag tu ’dzam bu’i gliṅ du phyin par ’gyur ro źes legs par śin tu yaṅ dag par bsgo || yaṅ
dag par bstan to || de nas rta’i rgyal po sprin gyi śugs can gyis ’dzam bu’i gliṅ pa’i tshoṅ
pa rab tu maṅ po la legs par śin tu yaṅ dag par bsgo | (6) yaṅ dag par bstan nas rgyab
bzed pa daṅ | de nas ’dzam bu’i gliṅ pa’i tshoṅ pa rab tu maṅ po de dag las kha cig ni rta’i
rgyal po sprin gyi śugs can gyi rgyab tu źon | kha cig ni gśul du źon || kha cig ni spu
dag la ’jus so || de nas rta’i rgyal po sprin gyi śugs can gyis (7) mthar gyis lus kyi
mthu daṅ stobs bskyed nas | de’i ’og tu steṅ gi nam mkha’ la soṅ ṅo || srin mo de dag gi phoṅs
pa’i gnas daṅ mthun pa’i rgyal mtshan g-yo bar brtsams pa daṅ | de dag gis bsams pa |
’di ltar bdag cag gi phoṅs pa’i gnas daṅ (182b1) mthun pa’i rgyal mtshan g-yos pa las na
’dzam bu’i gliṅ ba’i tshoṅ pa rab tu maṅ po dag byer bar gyur gor ma chag sñam nas | de dag
de nas ches gzugs bzaṅ ba daṅ | ches blta na sdug pa daṅ | ches mdzes par bsgyur nas | khye’u
daṅ bu mo dag thogs te ’di skad ces (2) jo bo dag tshur spyon || bźin bzaṅs dag tshur
spyon | bdag cag khyim thab ma mchis pa rnams kyi khyim thab mdzod cig bdag po ma mchis
pa rnams kyi bdag po mdzod cig | gnas ma mchis pa rnams kyi gnas mdzod cig | gliṅ ma mchis
pa rnams kyi gliṅ mdzod cig | skyob (3) pa ma mchis pa rnams kyi skyob pa mdzod cig | skyabs
ma mchis pa rnams kyi skyabs mdzod cig | dpuṅ gñen ma mchis pa rnams kyi dpuṅ gñen mdzod
cig | ’di dag ni khyod kyi zas kyi gnas dag daṅ | skom gyi gnas dag daṅ | gos kyi gnas
ṅag daṅ | gnas mal gyi (4) gnas dag daṅ | kun dga’ ra ba dga’ bar ’gyur ba dag daṅ | nags
tshal dga’ bar ’gyur ba dag daṅ | rdziṅ bu dga’ bar ’gyur ba dag daṅ | ’dzam bu’i gliṅ pa’i
rin po che maṅ po ’di lta ste nor bu dag daṅ | mu tig dag daṅ | bai ḍūR+ya dag daṅ | man
śel (5) dkar po dag daṅ | byi ru dag daṅ | dṅul dag daṅ | gser dag daṅ | rdo’i sñiṅ po dag
daṅ | spug dag daṅ | dmar po dag daṅ | g-yas su ’khyil ba dag lags kyis tshur spyon || khyed
cag bdag cag daṅ lhan cig rtse ba daṅ | dga’ ba daṅ | dga’ mgur (6) spyad pa mdzod cig
| gal te khyed cag las su yaṅ bdag cag don du mi gñer na re źig raṅ raṅ gi khye’u daṅ bu
mo ’di dag snoms te bźud cig ces zer ro || de la de dag las gaṅ dag ’di sñam du bdag gi chuṅ
ma’am | bu’am bu mo’am | zas kyi gnas dag gam | (7) skom gyi gnas dag gam | gos kyi gnas
dag gam | gnas mal gyi gnas dag gam | kun dga’ ra bar ’gyur bdag gam | nags tshal dga’
bar ’gyur ba dag gam | rdziṅ bu dga’ bar ’gyur ba dag gam | ’dzam bu’i gliṅ pa’i rin po che
maṅ po (183a1) ’di lta ste | nor bu dag daṅ | mu tig dag daṅ | baiḍūR+ya dag daṅ | man śel
dkar po dag daṅ | byi ru dag daṅ | dṅul dag dag | gser dag daṅ | rdo’i sñiṅ po dag daṅ
| spug dag daṅ | dmar po dag daṅ | g-yas su ’khyil pa dag (2) yin no sñam du sems pa de dag
ni de’i gśul lam rgyab tu źon par gyur du zin kyaṅ de dag śiṅ tog smin pa rtse dag las ’brul
ba bźin du lhuṅ bar gyur ciṅ bud med de dag ’oṅs śiṅ ’oṅs śiṅ zos par gyur te | ’di ltar
skyes bu za ba na skra daṅ | spu daṅ | sen mo (3) daṅ | so’i lhag ma gaṅ dag yin pa de
dag kyaṅ ma lus par zos par gyur la || de dag skyes bu za ba na khrag dron mo’i thigs pas
la lhuṅ pa gaṅ dag yin pa de dag kyaṅ sor mo’i rtse mos byogs śiṅ byogs śiṅ daṅ bcas par
khar bcug par gyur to || de la (4) de dag las gaṅ dag ’di sñam du bdag gi chuṅ ma’am | bu’am
bu mo’am | zas kyi gnas dag gam | skom gyi gnas dag gam | gos kyi gnas dag gam | gnas mal
gyi gnas dag gam | kun dga’ ra ba dga’ bar ’gyur ba dag gam | nags tshal (5) dga’ bar ’gyur
ba dag gam | rdziṅ bu dga’ bar ’gyur ba dag gam | ’dzam bu’i gliṅ pa’i rin po che maṅ
po ’di lta ste | nor bu dag daṅ | mu tig dag daṅ | bai ḍūR+ya dag daṅ | man śel dkar po dag
daṅ | byi ru dag daṅ | dṅul dag daṅ | gser dag daṅ | (6) rdo’i sñiṅ po daṅ | spug dag daṅ
| dmar po dag daṅ | g-yas su ’khyil pa dag yin no sñam du mi sems pa de dag ni de’i spu
dag la ’jus par gyur du zin kyaṅ de dag bde legs daṅ | bde ba dag tu ’dzam bu’i gliṅ du phyin
par gyur to || dge sloṅ dag de bźin du khyed (7) cag las gaṅ dag bdag mig go | bdag gi
mig go || bdag rna ba’o || sna’o || lce’o || lus so || yid do || bdag gi yid do || bdag
gi gzugs so || bdag sgra’o || dri’o || ro’o || reg bya’o || chos so || bdag gi chos so ||
bdag (183b1) sa’i khams so || bdag gi sa’i khams so || bdag chu’i khams so || me’i khams so
|| rluṅ gi khams so || nam mkha’i khams so || rnam par śes pa’i khams so || bdag gi rnam
par śes pa’i khams so || bdag gzugs kyi phuṅ po’o || bdag gi gzugs (2) kyi phuṅ po’o || bdag
tshor ba’i phuṅ po’o || ’du śes kyi phuṅ po’o || ’du byed kyi phuṅ po’o || rnam par śes
pa’i phuṅ po’o || bdag gi rnam par śes pa’i phuṅ po’i sñam du sems pa de dag ni srin mo
rnams kyis tshoṅ pa dag sdug bsṅal bar ’gyur ba ji bźin no || dge (3) sloṅ dag khyed cag las
gaṅ dag bdag mig go || bdag gi mig go || bdag rna ba’o || sna’o || lce’o || lus so || yid
do || bdag gi yid do || bdag gzugs so || bdag gi gzugs so || bdag sgra’o || dri’o || ro’o
|| reg bya’o || chos so || bdag gi chos (4) so|| bdag sa’i khams so || bdag gi sa’i khams
so || bdag chu’i khams so || me’i khams so || rluṅ gi khams so || nam mkha’i khams so ||
rnam par śes pa’i khams so || bdag gi rnam par śes pa’i khams so || bdag gzugs kyi phuṅ
po’o || bdag (5) gi gzugs kyi phuṅ po’o || bdag tshor ba’i phuṅ po’o || ’du śes kyi phuṅ po’o
|| ’du byed kyi phuṅ po’o || rnam par śes pa’i phuṅ po’o || bdag gi rnam par śes pa’i
phuṅ po’o sñam du mi sems pa de dag ni || sprin śugs can gyi tshoṅ pa dag | bde legs pha rol
’gro (6) ba bźin || mi gaṅ byis pa ’dra bdag | saṅs rgyas bstan la ma dad pa || srin mo
rnams kyis tshoṅ pa dag | sdug bsṅal ’gyur ba ji bźin no || mi gaṅ śes rab ldan pa dag |
saṅs rgyas bstan la dad byed pa || sprin śugs can gyi tshoṅ pa dag daṅ | bde legs pha rol
(7) ’gro ba bźin || tshoṅ pa de dag thams cad rta’i rgyal po sprin gyi śugs can las lhuṅ nas
srin ma de dag gis zos so || ded dpon siṅ ga la ’ba’ źig bde legs pa daṅ || bde ba dag
tu ’dzam bu’i gliṅ du phyin to || || ’dul ba rnam par ’byed pa | bam po (184a1) bdun bcu rtsa
bdun pa | ded dpon siṅ ga la’i chuṅ ma srin mo de la srin mo gźan dag gis smras pa | kho
mo cag gis ni raṅ raṅ gi khyim thab dag zos na khyod kyis raṅ gi khyim thab btaṅ gis gal
te je khrid de ’oṅs na de lta na legs || gal te mi ’oṅ na khyod (2) ñid bza’ bar bya’o ||
de skrag nas smras pa | gal te khyod cag de ltar daṅ na dus byed na mi riṅs par sdod cig
daṅ khri de ’oṅ ṅo || de dag gis smras pa || ma ñes kyis de bźin gyis śig | de mchog tu ’jigs
su ruṅ ba’i gzugs su sprul nas myur ba myur ba kho nar soṅ (3) ste ded dpon siṅ ga la’i
mdun du ’dug pa daṅ | ded dpon siṅ ga las ral gri śubs nas phyuṅ ste bsdigs pa daṅ de skrag
ste bros so || ji tsam na yul dbus nas don mthun ’oṅs pa daṅ | srin mo des ded dpon gyi
rkaṅ pa gñis la gtugs te smras pa | ded dpon bdag ni (4) zaṅs gliṅ gi rgyal po’i bu mo
ded dpon siṅ ga la’i mchis ’braṅ du stsal ba lags na rgya mtsho chen po’i naṅ du mchis pa’i
gru chu srin ña’i rigs kyis bcag nas des bdag bkra mi śis so źes bor na | de’i slad du bdag
la thugs brtse bas bzod pa bgyid du stsal bar ci gnaṅ | des (5) bzod pa byed du gźug go
źes daṅ du blaṅs so || de de’i gan du soṅ nas bag dbab pa’i gtam brjod pas yud tsam źig
bsdad de smras pa | śed mthun khyod kyis zaṅs gliṅ gi rgyal po’i bu mo blaṅs pa de gnas ma
yin par yoṅs su mdor bar bzod pa gyis śig | des smras (6) pa | śed mthun de ni de’i rgyal
po’i bu mo ma yin te | zaṅs gliṅ nas ’oṅs pa’i srin mo yin no || ’o na ’dir ji ltar ’oṅs
| des ji ltar gyur pa brjod pa daṅ de caṅ mi smra bar ’dug go | ded dpon siṅ ga la mthar gyis
raṅ gi khyim du phyin pa daṅ | srin mo de yaṅ bu thogs (7) te rgyal po’i pho braṅ seṅ
ge lta bur phyin nas ded dpon siṅ ga la’i khyim gyi sgo druṅ na sdod do || skye bo’i tshogs
kyis khye’u de mthoṅ nas bźin gzugs las ṅo śes nas de dag gis smras pa | śes ldan dag khye’u
’di ni ded dpon siṅ ga la’i bu yin par śes so || srin (184b1) mos smras pa | śes ldan
dag khyed kyis śes te ’di ni de’i bu yin no || de dag gis smras pa | srin mo khyod ga las
’oṅs | khyod su’i yin || des smras pa || śes ldan dag bdag gi zaṅs gliṅ gi rgyal po’i bu
mo ded dpon siṅ ga la’i chuṅ mar byin pa yin na | de rgya (2) mtsho chen por soṅ ba’i gru
chu srin ña’i rigs kyis bcag nas des bdag bkra mi śis so źes gnas ma yin par bor nas ’dir
ji lta źig tu phyin te | bu chuṅ du daṅ bdag la ded dpon siṅ ga la bzod pa bgyid du stsal
ba’i rigs so || de dag gis de’i pha ma gñis la sbran pa (3) daṅ | de gñis kyis de la smras
pa | bu rgyal po’i bu mo de ma dor bar bu chuṅ ṅu daṅ ñon moṅs pa ’di la bzod pa gyis śig
| yab yum gñis ’di ni rgyal po’i bu mo ma lags te | ’di ni zaṅs gliṅ nas mchis pa’i srin
mo lags so || de gñis kyis smras pa | bu (4) bud med lta źig thams cad kyaṅ srin mo yin gyis
bzod par gyis śig | des smras pa | yab yum gñis gal te khyed cag ’di la dgyes na ’di khyim
du srel cig | bdag ni gźan du mchi’o || de gñis kyis smras pa | bu ṅed kyis khyed kyi
don du ’di śin tu srel ba yin na | (5) gal te khyod ’di mi ’dod na ṅed kyis ’di ci’i phyir
mi bskrad ces de gñis kyis de bskrad do || de nas srin mo de rgyal po seṅ ge ral pa can gyi
gan du soṅ ba daṅ | blon po rnams kyis rgyal po la sbran pa | lha bud med gzugs ’di lta
bu laṅ tsho la bab pa źig rgyal po’i chab (6) sgo na sdod do || rgyal pos smras pa | bltas
’jug tu chug śig | de dag gis de ’jug tu bcug go | bud med kyi gzugs ni dbaṅ po rnams ’phrog
pa yin pas rgyal pos de mthoṅ nas ’dod chags kyis gzir bas ’oṅs pa legs so źes bya ba’i
kun du spyad pas de (7) la kun du spyad nas smras pa | bzaṅ mo khyod ga las ’dir ’oṅs ||
khyod su’i yin || des rkaṅ pa gñis la gtugs te smras pa | lha bdag ni zaṅs gliṅ gi rgyal
po’i bu mo ded dpon siṅ ga la’i mchis ’braṅ du stsal ba lags na | de rgya mtsho chen po’i
naṅ du mchis (185a1) pa’i gru chu srin ña’i rigs kyis bcag nas || des bdag bkra mi śis so
źes gnas ma lags par bor te | ji lta źig tu ’dir mchis na | lhas bu chuṅ du daṅ bdag la ded
dpon siṅ ga la bzod pa bgyid du stsal bar ci gnaṅ | rgyal pos de’i bag (2) phab nas blon
po rnams la bsgo ba | śes ldan dag deṅ la ded dpon siṅ ga la pos śig | de dag gis de pos
pa daṅ | rgyal pos de la smras pa daṅ | siṅ ga la rgyal po’i bu mo ’di ma ṅor bar bu chuṅ
du daṅ | ’di la bzod pa gyis śig | ṅes smras pa | lha ’di (3) ni rgyal po’i bu mo ma lags
te | ’di ni zaṅs gliṅ nas mchis pa’i srin mo lags so || rgyal pos smras pa | ded dpon bud
med lta źig thams cad kyaṅ srin mo yin gyis ’di la bzod pa gyis śig | ’on te khyod mi ’dod
na ni ṅa la byin cig | des smras pa | lha ’di (4) ni srin mo lags pas bdag mi dbul mi zlog
go | rgyal pos de btsun mo’i ’khor gyi naṅ du bcug nas des rgyal po dbaṅ du byas so ||
ji tsam dus gźan źig na des rgyal po btsun mo’i ’khor daṅ bcas pa gñid log par byas nas zaṅs
gliṅ du srin mo de dag (5) gi naṅ du soṅ ste smras pa | phu nu mo dag khyed la ded dpon
siṅ ga las ci bya | kho mos rgyal po seṅ ge ral pa can btsun mo’i ’khor daṅ bcas pa gñid
log par byas kyis tshur śeg de bza’ bar bya’o || de dag gis rkaṅ lag daṅ mig bsgyur te bdag
ñid ’jigs pa (6) daṅ | ’jigs su ruṅ ba chen mor mṅon par sprul nas mtshan mo rgyal po’i
pho braṅ seṅ ge lta bur lhags te | de dag gis rgyal po seṅ ger la pa can ’khor daṅ bcas pas
zos so || mtshan mo nam naṅs pa na rgyal po’i pho braṅ gi sgo ’byed pa med de || ma phyed
pa na rgyal (7) po’i pho braṅ gi steṅ nas mi ro za ba’i bya maṅ po dag rgyu bar brtsams
so || blon po daṅ | khrom gyi ru sna daṅ | groṅ rdal gyi mi daṅ | yul gyi mi dag kyaṅ rgyal
po’i pho braṅ gi sgon sṅod do || rgyal po’i pho braṅ seṅ ge lta bu kun du sgra ’di skad
ces rgyal po’i pho braṅ gi sgo (185b1) ’byed pa med de || ma phyed pa na rgyal po’i pho braṅ
gi steṅ nas mi ro za ba’i bya maṅ po dag rgyu źiṅ blon po daṅ | khrom gyi ru sna daṅ |
groṅ rdal gyi mi daṅ | yul gyi mi dag kyaṅ rgyal po’i pho braṅ gi sgo na sdod ciṅ ’khod do
źes bya ba de lta bu grags par gyur to || ded dpon (2) siṅ ga las de thos nas de myur ba
myur ba kho nar ral gri mchan du bcug ste soṅ nas smras pa | śes ldan dag srin mo des rgyal
po zos kyis thabs soms śig | blon po rnams kyis smras pa | ’di la ji ltar bsgrub par bya
| ya gad ’on cig daṅ ’dzegs te blta bar (3) bya’o|| de dag gis khyer te ’oṅs pa daṅ | ded
dpon siṅ ga la ral gri thogs te ’dzegs nas des de dag bsdigs pa daṅ | srin mo de dag kha
cig ni mi’i rkaṅ lag dag thogs te byer || kha cig ni mgo dag thogs te byer ro || de nas ded
dpon siṅ ga las rgyal po’i (4) pho braṅ gi sgo dag phye nas blon po rnams kyis rgyal po’i
pho braṅ byi dor byas nas | pho braṅ ’khor gyi mi daṅ | blon po daṅ | yul mi dag bsdus te
smras pa | śes ldan dag rgyal po btsun mo’i ’khor daṅ bcas pa srin mos zos te gźon nu yaṅ
med na su źig rgyal por (5) dbaṅ bskur bar bya | de na kha cig gis smras pa | gaṅ sñiṅ stobs
can śes rab daṅ ldan pa’o || kha cig gis smras pa | ded dpon siṅ ga la las sñiṅ stobs
can śes rab daṅ ldan pa su źig yod kyi ded dpon siṅ ga la rgyal por dbaṅ bskur bar bya’o
|| de ltar bya’o | (6) źes de dag gis ded dpon siṅ ga la la smras pa | ded dpon rgyal srid
loṅ śig | des smras pa | kho bo ni tshoṅ pa’i tha sñad kyis ’tsho ba yin pas kho bo la rgyal
srid kyis ci bya || de dag gis smras pa | ded dpon gźan gyis rgyal srid byed du ’jug mi
nus kyis loṅ śig | (7) des smras pa | dam tshig gis blaṅ bar bya ste || gal te khyed cag
kho bo’i tshig bźin byed na’o || de dag gis smras pa | byed kyis loṅ śig | ma ñes so || de
dag gis groṅ khyer mdzes par byas nas ded dpon siṅ ga la bkur sti chen pos rgyal srid la
(186a1) dbaṅ bskur to || rgyal po siṅ ga las yul tha dad pa na gnas pa’i rig sṅags smra ba
dag bos te rig sṅags rgya mer slob tu bcug go | de bźin du yul tha dad pan gnas pa’i ’phoṅ
gi slob dpon dag kyaṅ bos te rgya cher ’phoṅ slob tu bcug (2) nas blon po rnams la bsgo
ba | śes ldan dag dpuṅ gi tshogs yan lag bźi po go skon cig | srin mo de dag zaṅs gliṅ nas
skrod du ’doṅ ṅo || blon po rnams kyis dpuṅ gi tshogs yan lag bźi pa go bskon nas rgyal
po siṅ ga las dpuṅ gi tshogs yan lag (3) bźi pa glaṅ po che ba’i ’tshogs daṅ | rta ba’i tshogs
daṅ | śiṅ rta pa’i tshogs daṅ | dpuṅ bu chuṅ gi tshogs grur btsud de zaṅs gliṅ du ’phags
so | mthar gyis rgya mtsho’i ’gran du phyin pa daṅ | srin mo de dag gis phoṅs pa’i gnas
daṅ mthun pa’i rgyal mtshan g-yo (4) bar brtsams nas de dag gis gros bya bar brtsams pa
| phu nu mo dag phoṅs pa’i gnas daṅ mthun pa’i rgyal mtshan g-yos pa las na ’dzam bu’i gliṅ
pa’i mi g-yul ’gyed par ’dod pa dag lhags gor mchag gis blta’o źes de dag rgya mtsho’i ’gram
du dor ba daṅ | (5) ji tsam na gru bo che pa dum dag rgya mtsho’i ’gram du phyin par
mthoṅ ṅo || mthoṅ nas srin mo de dag gis kyaṅ g-yul bśams pa daṅ | de nas rig sṅags smra ba
dag gis rig sṅags dag gis phab nas ’phoṅ gi slob dpon dag gis phal che bsad do || lhag ma
rnams (6) kyis rgyal po siṅ ga la’i rkaṅ pa gñis la gtugs te smras pa | lha bzod par gsol
|| des smras pa | dam tshig gis bzod par bya ste | gal te khyed cag gi groṅ khyer ’di phyuṅ
ste | gźan du ’doṅ źiṅ ṅa’i yul du gnod pa ’ga’ yaṅ mi byed na bzod do || de (7) dag gis
smras pa | de ltar bgyi’o || ma ñes so || de dag gis groṅ khyer de dag phyuṅ nas gźan du
doṅ ste ’khod do || rgyal po siṅ ga las kyaṅ der groṅ khyer brtsigs nas rgyal po siṅ ga
las gnas bcas pas siṅ ga la’i gliṅ sig ga la’i gliṅ źes bya ba’i miṅ du (186b1) gyur to ||
dge sloṅ dag de’i tshe de’i dus na ded dpon siṅ ga la gaṅ yin pa de ni ṅa ñid yin no || de’i
tshe de’i dus na rgyal po seṅ ge ral pa can gaṅ yin pa de ni rgan źugs ’di ñid yin no
|| de’i tshe de’i dus na srin mo gaṅ yin pa de ni dpe med ma ’di yin te || de’i tshe yaṅ dpe
med (2) ma ’dis ’di btsun mo’i ’khor daṅ bcas pa tshul ma yin pas sdug bsṅal bar byas la
| da ltar yaṅ ’dis ’di tshul ma yin pas sdug bsṅal bar byas so || kun du rgyu ma dus dpe
med ma khrid de kau śām+bīra ’oṅs nas skyed mos tshal źig na ’dug go | skyed mos tshal (3)
sruṅ ba’i mis rgyal po śar ba la sbran pa | lha bud med gzugs bzaṅ ba | blta na sdug pa
| mdzes pa źig skyed mos tshal na mchis te | de ni lha la ’os pa lags so || rgyal pos thos
nas skyed mos tshal du soṅ ba daṅ des mthoṅ ṅo || bud med kyi yul ni dbaṅ (4) pa rnams ’phrog
pa yin pas mthoṅ ma thag tu chags par gyur nas || des kun du rgyu ma du la smras pa |
ma du ’di su’i bu mo yin || lha bdag gi bu mo lags so || su la byin || lha su yaṅ ma stsal
to || ṅa la ci’i phyir mi sbyin || lha gsol lo || rgyal pos bag (5) mar blaṅs te | btsun
mo’i ’khor gyi naṅ du bcug nas de la khaṅ bzaṅs me tog gi so’i phyed kyaṅ byin | bsñen bkur
ma lṅa brgya yaṅ byin || ñi ma re re źiṅ dri daṅ | phreṅ ba rgyu’i rin kār ṣā pa ṇa lṅa
brgya lṅa brgya yaṅ byin no || kun du rgyu ma du yaṅ blon po’i mchog tubacuga go || (6) de’i
tshe na bad sa’i rgyal po śar ba la blon po’i mchog gsum yod de || sbyor ba ’dzin daṅ
|| gdaṅs can daṅ | ma du’o || ji tsam dus gźan źig na bad sa’i rgyal po śar pa’i gan du mi
źig ’oṅs nas rgyal pos dris pa | khyod su yin || des smras pa | lha bdag mi sñan (7) smra
lags so || rgyal pos blon po rnams la bsgo ba || śes ldan dag sñan smra la ’tsho ba byin
cig | de dag gis de la ’tsho ba byin no || ji tsam na yaṅ rgyal po’i gan du mi źig ’oṅs nas
rgyal pos de la dris pa | khyod su yin || des smras pa | lha bdag mi sñan (187a1) smra lags
so || rgyal pos blon po rnams la bsgo ba | śes ldan dag mi sñan smra la ’tsho ba byin
cig | de dag gis smras pa | lha gal te na lhas mi sñan pa gsan par ’gyur yaṅ ’da’ bas ’di
’tsho ba mi stsal to || rgyal pos smras pa | (2) śes ldan dag rgyal po’i bya ba dag ni rgya
ches byin cig | de dag gis de la yaṅ ’tsho ba byin no || ji tsam dus gźan źig na bad sa’i
rgyal po śar pa btsun mo sṅo bsaṅs can daṅ | dpe med ma daṅ lhan cig ’dug pa na de na rgyal
po sprid pa byuṅ ba daṅ | sṅo bsaṅs can (3) gyis saṅs rgyas la phyag ’tshal lo źes smras
pa daṅ | dpe med mas lha la phyag ’tshal lo źes byas te smras pa | lha sṅo bsaṅs can lha’i
’tshal ma ’tshal źiṅ dge sbyoṅ gau ta ma la phyag ’tshal ba la gzigs | rgyal pos smras
pa | dpe med ma ’di la ñes pa (4) med de || sṅo bsaṅs can dge bsñen ma yin pas los kyaṅ dge
sbyoṅ go.o ta ma phyag ’tshal mod || de caṅ mi smra bar ’dug go || des bu mo mṅag gźug
ma la smras pa | bu mo gaṅ gis tshe lha sṅo bsaṅs can daṅ | kho mo daṅ lhan cig dben pa na
bźugs pa de’i tshe (5) na khyod kyis them skas nas khar phor rbab tu thoṅ śig | des jo mo
bka’ bźin ’tshal źes gaṅ gi tshe de dag lhan cig ’dug pa de’i tshe na them skas nas khar
phor rbab tu btaṅ ba na | sṅo bsaṅs can gyis saṅs rgyas la phyag ’tshal lo źes smras pa daṅ
| dpe med mas (6) lha la phyag ’tshal lo źes byas te smras pa | lha sṅo bsaṅs can lha’i
’tshal ma ’tshal źiṅ dge sbyoṅ gau ta ma la phyag ’tshal ba la gzigs | rgyal pos smras pa
| dpe med mthoṅ śig | ñes rtsom ma byed cig | ’di la ñes pa med de || sṅo bsaṅs can dge bsñen
(7) ma yin pas los kyaṅ dge sbyoṅ gau ta ma la phyag ’tshal | de caṅ mi smra bar ’dug
go || rgyal po śar pa ñi ma gcig ni sṅo bsaṅs can gyi gan du zan za la | ñi ma gñis pa la
ni dpe med ma’i gan du zan za’o || dpe med mas bya ba la bsgo ba || gaṅ gi ñin mo lha sṅo
(187b1) bsaṅs can gyi gan du pa śos gsol ba’i res bab pa de’i ñin mo goṅ ma sreg gson po dbul
bar bya’o || bya pas gaṅ gi ñin mo rgyal po sṅo bsaṅs can gyi gan du zan za ba de’i ñin
mo rgyal po la goṅ ma sreg gson po phul ba daṅ | rgyal pos smras pa | dpe med ma la (2)
gtod cig | dpe med mas thos nas des smras pa | lha badagagi res ma lags te | sṅo bsaṅs can
gyi res lags so || rgyal pos smras pa | kwa’i bya ba soṅ la sṅo bsaṅs can la gtod cig | des
sṅo bsaṅs can la phul te smras pa | lha’i don du g-yos mdzod (3) cig | des smras pa | ci
kho mo bya pa mo ’am | kho mo srog gcod par mi byed kyis soṅ śig | des rgyal po’i gan du
soṅ ste smras pa | lha sṅo bsaṅs can gyi mchid nas | ci kho mo bya ba mo’am | kho mo srog
gcod par mi byed kyis soṅ źig ces mchi’o || dpe med mas thos (4) nas smras pa | lha gal te
de la dge sbyoṅ gau ta ma’i slad du g-yos gyis śig ces bgyis na ni da tsam ’khor daṅ bcas
te g-yos bgyid par ’gyur ro || rgyal pos bsams pa | de ltar ’gyur ba sñam źes des mi de
la smras pa | kwa’i bya pa soṅ la ’di skad ces bcom ldan (5) ’das kyi phyir g-yos gyis śig
ces byos śig | des ’phags pa daṅ | dpe med mas lkog tu sod la phul cig ces bsgo nas | des
bsad de sṅo bsaṅs can la phul nas smras pa | lta’i źal nas bcom ldan ’das kyi phyir g-yos
gyis śig ces byuṅ ṅo || sṅo bsaṅs (6) can ’khor daṅ bcas pas g-yos bgyi bar brtsams so |
bya pas soṅ ste rgyal po la smras pa | lta sṅo bsaṅs can ’khor daṅ bcas pas g-yos bgyi bar
brtsams so || dpe med mas smras pa | lhas gsan tam | gal te srog gcod par mi bgyid na ni
dge sbyoṅ gau ta (7) ma’i slad du yaṅ mi bgyid la | lha’i slad du yaṅ mi bgyid pa’i rigs na
| dge sbyoṅ ta ma’i slad du ni bgyid la || lta’i slad du ni mi bgyid pa de ji lta bu źig
| rgyal po khros par gyur nas gźu bkaṅ ste ’phags so || ’jig rten ni mdza’ bśes daṅ | dgra
bo daṅ tha (188a1) mal pa yin pas kha cig gis ni sgo bsaṅs can la smras pa | lha śin tu
khris nas gźu bkaṅ ste ’oṅ gis thabs soms śig | des raṅ gi ’khor la smras pa | nu mo dag khyed
cag thams cad byams pa la sñoms par źugs śig | de dag thams cad (2) byams pa la sñoms
par źugs so || rgyal pos gźu rna druṅ du thug par bkaṅ ste mda’ ’phaṅs pa daṅ | de lam phyed
du ltuṅ ṅo || mda’ gñis pa ’phaṅs pa daṅ | de phyir log ste rgyal po’i druṅ du ltuṅ ṅo
|| mda’ gsum pa ’phaṅ bar brtsams pa daṅ | sṅo bsaṅs (3) can gyis smras pa | lha ma ’phen
cig | khyod thams cad kyi thams cad du ma mchis par ’gyur ba ma mdzad cig | rgyal po skrag
ste smras pa | khyod lha mo’am | klu mo’am | gnod sbyin mo’am | dri za mo’am | nam mkha’
ldiṅ mo’am | mi’am ci mo’am | (4) lto ’phye chen mo’am su yin || des smras pa | lha bdag
ni lha mo yaṅ ma lags | klu mo yaṅ ma lags | gnod sbyan mo yaṅ ma lags | dri za mo yaṅ ma
lags | mi’am ci yaṅ ma lags | lto ’phye chen mo yaṅ ma lags so || ’on khyod su yin | lha (5)
bdag ni bcom ldan ’das kyi ñan thos ma phyir mi ’oṅ ba ste | bdag gis bcom ldan ’das kyi
druṅ nas phyir mi ’oṅ ba’i ’bras bu mṅon sum du bgyis so || bud med lṅa brgya po ’di dag
gis kyag bden pa dag mthoṅ ṅo || rgyal po mṅon par dad par gyur nas smras pa | khyod (6)
la dam pa ci źig sbyin par bya ba smros śig | des smras pa | gal te lha bdag la mṅon par dad
na gaṅ gi tshe lha btsun mo’i ’khor gyi naṅ du gśegs pa de’i tshe na bdag la sriṅ mo’i
’du śes ñe bar źog śig | rgyal pos smras pa | ma ñes kyis de bźin bya’o || rgyal po de (7)
dpe med ma daṅ lhan cig rtse ba daṅ | dga’ ba dag | dga’ mgur spyod par byed pa ñams su myoṅ
bar byed do || sṅo bsaṅs can la chos kyi rgyu las byuṅ ba’i dad pa skyed par byed ciṅ
| de la lo tog sar pa daṅ | ’bras bu sar pa daṅ | dus tshigs sar pa pa gaṅ dag (188b1) ’grub
pa de dag kyaṅ daṅ po kho nar so bsaṅs can la ’bul bar byed do || bud med kyi yul ni phrag
dog gi raṅ bźin can yin pas dpe med mas bsams pa | rgyal po ’di bdag dag lhan cig rtse
ba daṅ | dga’ ba daṅ | dga’ mgur spyod par byed pa ñams su myoṅ bar (2) byed la | ’di la
lo tog sar pa daṅ | ’bras bu sar pa daṅ | dus tshigs sar pa pa gaṅ dag ’grub pa de dag ni
daṅ kho nar sṅo bsaṅs can la ’bul bar byed pas gaṅ gis sṅo bsaṅs can ’di gsad par ’gyur ba
de lta bu’i thabs kyi rnam pa źig bya’o sñam nas | de gsad (3) pa’i phyir klan ka tshol źiṅ
de lhur len ciṅ ’dug go | ji tsam dus gźan źig na bad sa’i rgyal po śar pa’i ri brags pa
źig log nas | des der ru gcig btaṅ na de bcom źiṅ rab tu bcom ste ’oṅs so || de bźin du
ru gñis pa daṅ | gsum pa btaṅ na de yaṅ bcom źiṅ (4) rab tu bcom ste ’oṅs nas | blon po rnams
kyis smras pa | lha’i dpuṅ ñi ñams śiṅ ri brags pa’i dpuṅ ni skyes te | gal te lha raṅ
ñid ma gśegs na de phebs dka’ bar ’gyur ba gaṅ lags pa de lta bu’i gnas mchis par ’gyur ro
|| des ko.o śām+bīra dril bsgrag pa (5) byed du bcug ste | ṅa’i yul na gaṅ dag mtshon chas
’tsho ba ji sñed ’khod pa de dag thams cad kyis ’doṅ bar bya’o źes bsgo ste de nas ’phags
so || rgyal pos sbyor ba ’dzin la smras pa | khyod sṅo bsaṅs can la mkho ba stobs śiṅ ’di
ñid na ’dug śig | des smras pa | (6) lha de ltar mi ruṅ ste | bdag kyaṅ lha ñid daṅ thabs
cig mchi’o || rgyal pos gdaṅs can la smras pa | khyod sṅo bsaṅs can la mkho ba stobs śiṅ
’di ñid na ’dug śig | des kyaṅ smras pa | lha de ltar mi ruṅ ste | bdag kyaṅ lha ñid daṅ
thabs cig mchi’o || rgyal (7) pos ma du bźag ste smras pa | khyod sṅo bsaṅs can la mkho ba
stobs śiṅ ’di ñid na ’dug śig ces bsgo ste ’phags pa daṅ | des kyaṅ phyi bźin skyel bźin
du lha de ltar mi ruṅ ste | bdag kyaṅ lha ñid daṅ thabs cig mchi’o źes lan gsum gyi bar du
gsol kyaṅ (189a1) rgyal pos ma gnaṅ nas des khas blaṅs so || mu dud dpe med ma’i gan du
soṅ ba daṅ | des dris pa | yab lhas ’dir su bźag | bdag bźag go | des bsams pa | ma ñes kyis
grogs ’dis kho na gyi śa glan par nus so sñam du rig nas smras pa | (2) yab sṅo bsaṅs can
bdag gi cir ’oṅ mkhyen ta ma | bu mo ’tshal te chen ma’o || yab bud med kyi yul la chos
gaṅ śin tu gnod pa mkhyen tam | bu mo ’tshal te | phrag dog daṅ ser sna’o || yab gal te de
lta na sṅo bsaṅs can khum śig | bu mo ci bdag la mgo (3) gñis mchis sam | rgyal pos lan
gsum gyi bar du sṅo bsaṅs can la mkho ba stobs śig ces bka’ stsal gyi || khyod kyi miṅ yaṅ
ma smros so || des smras pa | yab khyod ’di ltar glen nam | bu mo’i don du pha la cuṅ zad
’tshol ba su yod de | rgyu med par yaṅ (4) de la byams par byed do || de’i phyir gal te je
de gsoṅ na de lta na legs | gal te mi gsod na kho mos khyod sṅon gyi gnas ñid du gźag par
bya’o || de skrag ste bsams pa | rgyal po de bud med kyi dbaṅ du soṅ ba yin pas de ltar
’gyur ro sñam du rig nas | smras pa | bu (5) mo gyi na de bźin du gsad par mi nus te | ’di
ltar thabs kyi rnam pa źig bya’o || des smras pa | ma ñes kyis de bźin gyis śig | des sṅo
bsaṅs can la smras pa | lha mo ci bgyi bka’ stsol cig | des smras pa | ma du bya ba cuṅ zad
kyaṅ med de || ’di ltar bu mo ’di (6) dag mtshan mo me mar la saṅs rgyas kyi bka’ klog
pas der gro ba daṅ | ’bru mar daṅ | snag tsha daṅ | smyu gu daṅ śiṅ ba la dgos so || des smras
pa | lha mo mnoṅs kyis sbyor du stsal to źes des maṅ po sbyor du bcug ste naṅ du bskyas
nas sgo khaṅ du phuṅ por bcer te bźag (7) go|| sṅo bsaṅs can gyis smras pa ma du chog gis
thoṅ śig ma dus smras pa | lha mo ’jug stsal te slan chad yaṅ daṅ yaṅ du ’jug tu mi stsal
bar bgyi’o źes de’i ’jug tu bcug nas gro ba’i khur phyi mar me bcug ste ’jug tu bcug pa
daṅ | me ’bar ba des sgo khaṅ la (189b1) mched nas ko.o śām+bī na gnas pa’i skye bo’i tshogs
kyis me gsod du brgyugs pa daṅ | ma dus ral gri śubs nas phyuṅ ste | khyed cag ci’i phyir
rgyal po’i btsun mo’i ’khor gyi naṅ du ’jug par ’dod | sdod cig ces skye bo’i tshogs kyis
bzlog par brtsams so || ’khrul (2) ’khor gyi sgyu rtsal gyi slob dpon gyis smras pa |
kho bos sgo khaṅ me mched pa ’di ’khrul ’khor gyis gnas gźan du spo bar bya’o || ma dus de
yaṅ de bźin du phyir bzlog go || sṅo bsaṅs can rdzu ’phrul gyis nam mkha’ la gyen du ’phags
te smras pa | nu mo dag bdag (3) cag gisalasa tshogs rñed pa | rkyen yoṅs su bsgyur ba
| ’od pa bźin du ñe bar gnas pa | gdon mi za bar ’byuṅ bar ’gyur ba dag byas śiṅ bsags pas
bdag cag gis las byas śiṅ bsags pa dag gźan su źig gis so sor myoṅ bar ’gyur || bcom ldan
(4) ’das kyis kyaṅ |

bar snaṅ rgya mtsho’i naṅ daṅ ni ||ri yi sul du źugs gyur tam ||gaṅ du gnas na las rnams kyis
||mi tshugs ’gyur ba’i sa phyogs med ||

ces gsuṅs pas bdag cag la las de gźol bar ’gyur ro źes smras nas tshigs su bcad pa smras (5)
pa |

bdag gis rtsig ṅos skar khuṅ nas ||bcom ldan ’das ni ’thoṅ ’gyur te ||saṅs rgyas kyi ni bstan
pa la ||bden pa dag ni kun śes byas ||

de dag phye leb bźin du gyen du mchod źiṅ mchod źiṅ mer lhuṅ bar gyur to || de na sṅo bsaṅs
can la sogs (6) pa bud med lṅa brgyan ni tshig go || sgur mchog ni chu’i stor khuṅ nas bros
so || ma dus bud med lṅa brgya po de dag gi ro dur khrod du bor nas rgyal po’i pho braṅ
naṅ daṅ phyi rol daṅ bcas pa’i byi dor byas te | ko.o śām+bī na gnas pa daṅ | yul tha dad
pa nas lhags pa’i skye bo’i (7) tshogs du bdag bzlog go || de nas dge sloṅ rab tu maṅ po dag
sṅa dro śam thabs bgos | lhuṅ bzed daṅ chos gos thogs te | kau śām+bīra bsod sñoms la źugs
pa daṅ | dge sloṅ rab tu maṅ po dag kau śā m+bīra bsod sñoms la rgyu bas | bad sa’i rgyal
po (190a1) śar pa ljoṅs su soṅ ba’i btsun mo’i ’khor sṅo bsaṅs can la sogs pa bud med
lṅa brgya tsam med lṅa brgya tsam mes tshig ces thos so || thos nas kyaṅ kau śām+bīra bsod
sñoms brgyus nas | zas kyi bya ba byas te | phyi ma’i zas kyi bsod sñoms las phyir log pas
ji ltar (2) loṅs spyad pa’i gnas mal mkhos su phab ste | rkaṅ pa gñis bkrus nas bcom ldan
’das ga la ba der doṅ ste phyin nas | bcom ldan ’das kyi źabs gñis la mgo bos phyag ’tshal
te mtha’ gcig tu ’khod do || mtha’ gcig tu ’dug nas bcom ldan ’das la (3) dge sloṅ rab
tu maṅ po dag gis ’di skad ces gsol to || btsun pa ’di na bdag cag dge sloṅ rab tu maṅ po
dag sṅa dro śam thabs ’tshal lhuṅ bzed daṅ chos gos thogs te ko.o śām+bīra bsod sñoms la źugs
pa na | btsun pa bdag cag dge sloṅ rab tu maṅ po kau śām+bīra bsod (4) sñoms la rgyu ba
dag gis bad sa’i rgyal po śar pa ljoṅs su mchis pa’i mchis ’braṅ gi ’khor sṅo bsaṅs can
la sogs pa bud med lṅa brgya tsam źugs kyis dral ces thos so || dge sloṅ dag gaṅ gis bad sa’i
rgyal po śar pa ljoṅs su soṅ ba’i btsun mo’i ’khor sṅo bsaṅs (5) can la sogs pa thud med
lṅa brgya tsam mes bsregs pa’i mi gti mug can des bsod nams ma yin pa maṅ po bskyed do
|| dge sloṅ dag ’di ltar mi gti mug can des bsod nams ma yin pa maṅ po bskyed mod kyi || bud
med de dag ni ’bras bu med par dus la bab pa ma yin (6) no|| de ci’i phyir źe na | btsun
mo’i ’khor de na bud med gaṅ dag gis tha ma’i cha daṅ mthun pa’i kun du sbyor ba lṅa spaṅs
pas rdzus te skye źiṅ | der yoṅs su mya ṅan las ’da’ ba phyir mi ’oṅ ba yaṅ ’jig rten ’dir
phyir mi ldog pa’i chos can de lta bu’i bud med dag btsun mo’i (7) ’khor de na yod pa
daṅ | btsun mo’i ’khor de na bud med gaṅ dag gis kun du sbyor ba gsum spaṅs pas ’dod chags
daṅ źe sdaṅ daṅ | gti mug srabs pa’i phyir lan gcig phyir ’oṅ ba lan gcig ’jig rten ’dir
’oṅs nas sdug bsṅal mthar byed par ’gyur ba de lta bu’i bud (190b1) med dag kyaṅ btsun mo’i
’khor de na yod pa daṅ | btsun mo’i ’khor de na bud med gaṅ dag gis kun du sbyor ba gsum
spaṅs pas rgyun du źugs pa log par mi ltuṅ ba’i chos can rdzogs pa’i byaṅ chub la ṅes par
gźol ba re ltar thogs na srid pa lan bdun pa lan bdun lha (2) daṅ mi rnams su mtshams sbyar
nas sdug bsṅal mthar byed par ’gyur ba de lta bu’i bud med dag kyaṅ btsun mo’i ’khor de
na yod pa daṅ | btsun mo’i ’khor de na bud med gaṅ dag raṅ gi srog gi phyir yaṅ bslab pa
dag las ’da’ bar mi byed pa de lta bu’i bud med dag kyaṅ (3) btsun mo’i ’khor de na yod pa
daṅ | btsun mo’i ’khor de na bud med gaṅ dag ṅa la sems dad pas dus byas śiṅ lus źig nas
bde ’gro mtho ris kyi ’jig rten lha rnams kyi naṅ du skye ba de lta bu’i bud med dag kyaṅ
btsun mo’i ’khor de na yod pa’i phyir ro || dge sloṅ dag tshur śog (4) sṅo bsaṅs can la sogs
pa bud med lṅa brgya po dag gi ro gal ba der ’doṅ ṅo || dge sloṅ rnams kyis btsun pa bka’
bźin ’tshal źes bcom ldan ’das las mñan to || de nas bcom ldan ’das dge sloṅ rab tu maṅ
po dag daṅ thabs cig bud med lṅa brgya po de (5) dag gi ro ga la ba der gśegs te byon nas
|| dge sloṅ rnams la bka’ stsal pa | dge sloṅ dag bud med lṅa brgya’i ro ’di dag ni gaṅ la
bad sa’i rgyal po śar pa chags pa daṅ | źen pa daṅ | ’chums pa daṅ | mdud pa bor ba daṅ
| brgyal ba daṅ | lhag par (6) chags pa daṅ | lhag par chags śiṅ ’dug pa dag yin na | da ni
’di dag la rkaṅ pa dag gis reg par yaṅ su źig byed | tshigs su bcad pa yaṅ bka’ stsal pa
|

’jig rten sñiṅ po med brel la ||skal ldan su źig lta bar byed ||byis pa ñon moṅs (7) bciṅs gyur
ciṅ ||mun pa yoṅs su bskor ba dag ||dam pa min la dam par lta ||mthoṅ ba rnams la ci yaṅ
med ||

dge sloṅ dag de lta bas na khyed kyis ’di ltar bslab par bya ste | ka ba tshig pa gaṅ yin pa
la yaṅ sems rab tu sdaṅ bar mi bya na | rnam (191a1) par śes pa daṅ bcas pa’i lus la lta
smos kyaṅ ci dgos te | dge sloṅ dag khyed kyis de ltar bslab par bya’o || ko.o śām+bī na gnas
pa daṅ | pho braṅ ’khor gyi mi dag ’dus te gros bya bar brtsams pa | śes ldan dag rgyal
po la gnod pa ’di lta bu byuṅ (2) na de bdag cag las gaṅ gis rgyal po la brjod par bya |
de na kha cig gis smras pa | mi sñan smra gaṅ yin pa de rjod du gźug gis de bod do || gźan
dag gis smras pa | ma ñes kyis de ltar bya’o źes de dag gis de bos te smras pa | lha la
mi sñan pa ’di go rims (3) bźin du gsol cig | des smras pa | de’i tshe khyed cag na re ci’i
phyir mi sñan smra la ’tsho ba skyin par ba źes zer na | da de’i dus ’di yin gyis khyed
cag ñid kyis gsol cig | de dag gis smras pa | de’i don ñid du khyod la ’tsho ba byin pa yin
na gźan su źig gsol bar byed | (4) khyod kyis gsol cig | des smras pa | dam tshig gis gsol
bar bya ste | kho bo zer ba de bźin gyis śig daṅ gsol bar bya’o || smros śig daṅ | de bźin
bya’o || go rims ’di ltar gsol bar bya ste | kho bo la glaṅ po che lṅa brgya daṅ | bal
glaṅ mo lṅa (5) brgya daṅ | rta lṅa brgya daṅ | rgod ma lṅa brgya daṅ | gźon nu lṅa brgya
daṅ | gźon nu ma lṅa brgya daṅ | gser ’bum daṅ | ras la ko.o śām+bī’i gnas daṅ | khaṅ bzaṅs
me tog gi so daṅ | ji ltar ma dus gro ba daṅ | ’bru mar daṅ | snag tsha daṅ | smyu gu daṅ
| śiṅ ba la (6) bskyas śiṅ gro ba’i khur phyi ma’i naṅ du me bcug pa daṅ | ji ltar sgo
khaṅ la me mched pa daṅ | ji ltar kau śām+bī na gnas pa’i skye bo’i tshogs kyis me gsod du
brgyugs pa na ma dus ral gri śubs nas phyuṅ ste | phyir ’azloga pa daṅ | ji ltar ’khrul ’khor
gyi sgyu rtsal gyi slob dpon (7) gyis sgo khaṅ la me mched pa ’khrul ’khor gyis gnas
gźan du spo’i źes zer ba na ma dus de bźin du phyir bzlog pa daṅ | ji ltar sṅo bsaṅs can la
sogs pa bud med lṅa brgya phye ma leb bźin du gyen du mchod źiṅ mer lhuṅ ba dag ri mor bris
te byin cig | de dag (191b1) gis smras pa | de ltar bya’o źes de dag gis de la glaṅ po
che lṅa brgya daṅ | bal glaṅ mo lṅa brgya daṅ | rta lṅa brgya daṅ | rgod ma lṅa brgya daṅ
| gźon nu lṅa brgya daṅ | gźon nu ma lṅa brgya daṅ | gser ’bum daṅ | ras la ko.o śām+bī’i
gnas daṅ | khaṅ bzaṅs me tog gi (2) so daṅ | ji ltar ma dus gro ba daṅ | ’bru mar daṅ | snag
tsha daṅ | smyu gu daṅ | śiṅ bal bskyas śiṅ gro ba’i khur phyi ma’i naṅ du mi bcug pa
daṅ | ji ltar sgo khaṅ la me mched pa daṅ | je ltar kau śām+bī na gnas pa’i skye bo’i tshigs
kyis me gsod du brgyugs pa na ma dus ral (3) gri śubs nas phyuṅ ste phyir bzlog pa daṅ
| ji ltar ’khrul ’khor gyi sgyu rtsal gyi slob dpon gyis sgo khaṅ la me mched pa ’khrul ’khor
gyis gnas gźan du spo’o źes zer ba na ma dus de bźin du phyir bzlog pa daṅ | ji ltar sṅo
bsaṅs can la sogs pa bud med lṅa brgya phye ma leb (4) bźin du gyen du mchoṅ źiṅ mchoṅ
źiṅ mer lhuṅ ba dag ri mor bris te byin no || de nas mi sñan smras blon po rnams la yi ge
spriṅ ste | rgyal po la gnod pa ’di lta bu byuṅ ba kho bos thabs ’dis brjod par byas | khyed
kyis grogs kyis śig ces byas so || des de dag la (5) yi ge spriṅ nas dpuṅ gi tshogs yan
lag bźi pa go bskon te phyogs gźan źig tu soṅ nas der bsdad de | rgyal po śar pa la phrin
yig ’di skad ces lha bdag ni yul ga ge mo źig gi rgyal po ste | bdag gi bu ’chi bdag gis
phrogs nas de’i phyir bdag de daṅ lhan cig g-yul (6) sprod par byed de | gal te re źig g-yul
sprad pas de pham par nus na de lta na legs | gal te ma nus na glaṅ po che lṅa brgya daṅ
| rta lṅa brgya daṅ | rgod ma lṅa brgya daṅ | gźon nu lṅa brgya daṅ | gźon nu ma lṅa brgya
daṅ | gser ’bum phul nas (7) bu blaṅs te ’oṅ ṅo źes bris te bskur ro || rgyal po śar ba’i
ri brags pa de dpuṅ daṅ ldan pas ma phebs nas | des blon po rnams la smras pa śes ldan
dag rgyal po de ’di ltar blun pa la ltos || ’chi bdag gis bu phrogs pa phyir ’khrug par nus
pa ’ga’ yaṅ yod re skan | (192a1) de ni mjal gyis de la phrin yig ’di skad ces kho bo’i
ri brags pa źig log pa ma phebs kyis je kho bo’i grogs gyis śig daṅ | kho bos kyaṅ phyis khyod
kyi grogs bya’o źes bris te skur cig | blon po rnams kyis de la phrin yig de skad ces
bris te bskur ba (2) daṅ | des phrin yig bklags nas bklags ma thag tu ri brags der ’oṅs nas
de ha caṅ thag mi riṅ ba źig na ’dug pa daṅ | ri brags pa dag gis thos nas bsams pa | bdag
cag rgyal po dag gis phyogs bcu dag nas bskor bar chad de | rgyal po gñis pa ’di (3) yaṅ
ñe bar ’oṅs kyis yul ni rnam pa thams cad du phyir ’thob par yaṅ ruṅ gi | srog ni phyir
’thob par mi ruṅ gis phyir ’byuṅ ṅo sñam nas | de dag ral gri mgul nas phog ste phyir byuṅ
nas | rgyal po śar pa’i rkaṅ pa gñis la gtugs pa daṅ | rgyal po śar (4) bas de dag lo thaṅ
daṅ | dpya ’jal du bcug go || de nas mi sñan smra rgyal po’i yo laṅ gis rgyal po śar pa’i
gan du soṅ ste smras pa | lha bdag gi bu ’chi bdag gis phrogs te lhas bdag gi grogs gyis
śig daṅ | bdag de daṅ lhan cig g-yul sprod par byed (5) do || gal te re źig g-yul sprad
pas de pham par nus na de lta na legs | gal te ma nus na de la glaṅ po che lṅa brgya daṅ |
bal glaṅ mo lṅa brgya daṅ | rta lṅa brgya daṅ | rgod ma lṅa brgya daṅ | gźon nu lṅa brgya
daṅ | gźon nu ma lṅa brgya daṅ | gser ’bum phul te (6) blaṅ bar bya’o || rgyal po śar pas
smras pa | śed mthun khyod glen pa źig ste | ’chi bdag las phyir len par nus pa ’ga’ yaṅ
yoṅ re skan | des smras pa | lha mi nus sam | mi nus so || gal te de lta na ri mo ’di ltos
śig | des ri mo brkyaṅ ste | rgyal pos (7) ri mo brtags nas gnad du bsnun pa daṅ ’dra bar
gduṅ bźin du smras pa | kye ji skad sṅo bsaṅs can la sogs pa bud med lṅa brgya mes tshig
ces zer ram | des cod pan daṅ | thor tshugs phog ste tshigs su bcad pa smras pa |

bdag ni rgyal po la lags rgyal srid min ||(192b1) lha khyod źabs ’briṅ źabs kyis ’tsho ba ste
||mi sñan don ’di khyod la gsol slad du ||bdag ’dir khyod kyi źabs kyis druṅ du mchis ||

rgyal po śin tu brtags nas ’di ni groṅ khyer kau śām+bī’o || ’di ni rgyal po’i pho braṅ ṅo ||
’di ni khaṅ bzaṅs me tog gi so’o || ’di (2) ni ma du’o || ’di ni gro ba la sogs pa’i sbyor
bas sreg pa’o || ’di dag ni sṅo bsaṅs can la sogs pa bud med lṅa brgya phye ma brgya phyem
leb bźin du gyen du mchod ciṅ mchod źiṅ mer lhuṅ ba dag go źes rnam par dpyod par byed
do || rnam par dpyad nas smras pa || kwī naṅ rje ji skad (3) sṅo bsaṅs can la sogs pa bud
med lṅa brgya mes tshig ces zer ram | lha bdag de skad mi mchi’o || ’di ltar lha ñid de skad
gsuṅ ṅo || kwa’i naṅ rje khyod kyis ṅa la thabs kyis gsol bar zad kyi gźan du na ṅas khyod
kyi mgo druṅs nas bcad de || sa la bsgyel bar (4) ’gyur ro źes smras nas | rgyal po brgyal
te sa la sgyel to || de nas chus gdab pas dbugs phyir byuṅ nas smras pa | śes ldan dag
dpuṅ gi tshogs yan lag bźi pa go skon cig | kau śām+bīra ’doṅ ṅo || blon po rnams kyis
dpuṅ gi tshogs yan lag bźi po go (5) bskon nas rgyal po ko.o śām+bīra ’phags te mthar gyis
ko.o śām+bīra phyin pa daṅ | des pho braṅ ’khor gyi mi rnams kyi naṅ na ches rgyus mkhas
pa thams cad smras so || de nas blon po’i mchog sbyor ba ’dzin la bsgo ba || sbyor ba ’dzin
soṅ lam du rgya skyegs kyi khaṅ bar chug (6) la sregs śig | dpe med ma yaṅ rte’u ma dul
ba’i rkaṅ pa la thogs la ’or cig | sbyor ba ’dzin gyis ma du rgya skyegs kyi khaṅ par bcug
ste bsregs so || de nas bsams pa | dpe med ma ni gal te rgyal pos bsams nas dpe medama ’on
ces zer na bdag (7) gis ji ltar byas || re źig sdod cig sñam nas des dpe med ma sa khaṅ
du bcug ste bźag go || rgyal po ñi ma bdun pa la mya ṅan saṅs nas de mya ṅan saṅs bas smras
pa | sbyor ba ’dzin dpe med ma ga re | des lha bdag gis rte’u mthul ba’i rkaṅ pa la btags
te (193a1) bor ro || rgyal pos smras pa || ma ñes so || ma dus ni sṅo bsaṅs can bsad la
|| khyod kyis kyaṅ dpe med ma bsad kyis daṅ rab tu ’byuṅ bar bya’o || sbyor ba ’dzin gyis
smras pa | lha de ñid kyi slad du bdag gis dpe med ma sa khaṅ du stsal te bźag (2) go|| gal
te gson na blta’o || des de sa khaṅ nas phyuṅ ba daṅ | gnas skabs de kho na bźin du ñon
moṅs pa can ma yin pa daṅ | lus ma rñis par ’dug go || rgyal pos mthoṅ nas bsams pa | ji ltar
’di gnas skabs de kho na bźin du ñon moṅs can ma yin pa (3) daṅ | lus ma rñis bar ’dug
la || na yaṅ mi na | zas kyaṅ mi za ba las na gor ma chag par skyes pa gźan daṅ lhan cig
dga’ mgur spyad do sñam du rig nas smras pa | dpe med ma khyod kyis ’khrul pa byas so || des
smras pa | lha sdig pa ci źig | bdag de ltar mi (4) bgyid do || ci mṅon | lha khyod bcom
ldan ’das la mṅon par dad dam | rgyal pos smras pa | de ni mjal te | khyod de’i tshe na
ni dge sbyoṅ gau ta ma źes zer la | da ni bcom ldan ’das źes zer mod | ’di ltar ṅa ro daṅ
’dra ba khyod kyi phyir bcom ldan ’das la mi (5) źu’i | sṅo bsaṅs can gyi don du bcom ldan
’das la źu’o źes de bcom ldan ’das ga la ba der soṅ ste phyin nas | bcom ldan ’das kyi źabs
gñis la mgo bos phyag ’tshal te mtha’ gcig tu ’dug go | mtha’ gcig tu ’dug nas bcom ldan
’das la bad (6) sa’i rgyal po śar pas ’di skad ces gsol to || btsun pa sṅo bsaṅs can la
sogs pa bud med lṅa brgyas las ci bgyis na | de sa źugs kyis dral ciṅ | sgur mchog ni chab
kyi sor khuṅ nas bros par gyur || bcom ldan ’das kyis bka’ stsal pa | rgyal po chen (7) po
de dag ñid kyis las tshogs rñed pa || rkyen yoṅs su bsgyur ba | ’od pa bźin du ñe bar gnas
pa | gdon mi za bar ’byuṅ bar ’gyur bdag byas śiṅ bsags pas de dag ñid kyis las byas śiṅ
bsags pa dag gźan su źig gis so sor myoṅ bar ’gyur || rgyal (193b1) po chen po las byas
śiṅ bsags pa dag ni phyi rol gyi sa’i khams la rnam par smin par mi ’gyur || chu’i khams la
mi ’gyur || me’i khams la mi ’gyur || rluṅ gi khams la mi ’gyur gyi | ’di ltar las dge ba
daṅ mi dge ba byas śiṅ bsags pa dag ni zin pa’i (2) phuṅ po daṅ | khams daṅ | skye mched
dag la rnam par smin par ’gyur te || las rnams bskal pa brgyar yaṅ ni || chud mi za ba’aṅ
tshogs daṅ dus || rñed na lus can rnams la ni || ’bras bu dag tu ’gyur ba ñid || rgyal po
chen po sṅon byuṅ ba groṅ khyer bā rā (3) ṇa sī na rgyal po tshaṅs byin źes bya bas rgyal
srid ’byor pa rgyas pa | bde ba lo legs pa | skye bo daṅ mi maṅ pos gaṅ ba | thab mo daṅ
| ’thab daṅ | phyi dgra daṅ | naṅ ’khrug rab tu źi ba | chom rkun daṅ | mu ge daṅ | nad daṅ
bral ba | sā lu daṅ | bu ram śiṅ (4) gi phreṅ ba daṅ | ba laṅ daṅ | ma he phun sum tshogs
pa byed du bcug ste | chos daṅ ldan pa chos kyi rgyal pos chos kyi rgyal srid byed du bcug
go || saṅs rgyas rnams ’byuṅ ba med pa’i tshe raṅ saṅs rgyas dman pa daṅ | bkren pa la
rjes su sñiṅ brtse ba daṅ | bas (5) mtha’i gnas mal la dga’ ba | bse ru lta bu gcig pu ’jig
rten gyi yon gnas su gyur pa dge ’jig rten du byuṅ ṅo || ji tsam na raṅ saṅs rgyas źig ljoṅs
rgyu źiṅ ’gro ba na bā rā ṇa sīra phyin nas de skyed mos tshal źig na spyil bu na gnas
so || rgyal po tshaṅs byin gyi btsun (6) mo’i ’khor lṅa brgya skyed mos tshal der byuṅ nas
| btsun mo’i ’khor de dag rtsed mo’i rdziṅ bu khrus byas nas graṅ bas sbrebs nas | de na
btsun mo dam pas bu mo mṅag gźug la smras pa | bu mo śin tu graṅ ba sbrebs kyis soṅ la |
spyil bu ’di la me thoṅ śig | des (7) sgron me spar te soṅ ba daṅ | raṅ saṅs rgyas de mthoṅ
nas des btsun mo’i mchog la smras pa | lha mo ’di na rab tu byuṅ ba źig mchis so || des
smras pa rab tu byuṅ ba ’dug kyaṅ ruṅ | gźan ’dug kyaṅ ruṅ gis me thoṅ śig | des ma btaṅ
bar bros pa daṅ | de nas (194a1) btsun mo’i mchog de ’khrugs nas de raṅ gis me btaṅ ba daṅ
| raṅ saṅs rgyas de phyir byuṅ ṅo || btsun mo’i ’khor gźan dag gis kyaṅ lha mo khyod kyis
źugs btaṅ ba legs pa bgyis te bdag cag thams cad źugs bde’o źes rjes su yi raṅs (2) ba byas
so || raṅ saṅs rgyas bdag ñid chen po des bsams pa | btsun mo’i ’khor ñon moṅs pa ’di dag
ha caṅ smas pa daṅ | ñams par gyur na mi ruṅ gis ’di dag la lag nas draṅ ba sbyin no sñam
nas | des ṅaṅ pa’i rgyal po ’dab ma brkyaṅ ba ltar steṅ gi nam (3) mkha’ la mṅon bar ’phags
nas ’bar ba daṅ | gsal ba daṅ | char ’beb pa daṅ | glog ’byin pa’i cho ’phrul dag bya
bar brtsams so || so so’i skyes bo ni rdzu ’phrul la myur du sems gtod par byed pa yin pas
btsun mo’i ’khor de dag śiṅ ljon pa rtsa ba nas bcad pa (4) bźin du raṅ saṅs rgyas de’i
rkaṅ pa’i druṅ du ’gyel nas smras pa | yon gnas yaṅ dag par gyur pa mar gśegs su gsol | mar
gśegs su gsol || ñon moṅs pa’i ’dra ma du byiṅ ba bdag cag gi sug pa nas draṅ ba stsal du
gsol || raṅ saṅs rgyas de btsun mo’i (5) ’khor de dag la rjes su sñiṅ brtse ba’i phyir steṅ
gi nam mkha’ las śod du babs so || de dag gis de la mchod pa byas nas rkaṅ pa gñis la
phyag ’tshal te smon lam ’di skad ces bdag cag yon gnas yaṅ dag par gyur pa ’di lta bu la
gnod par byas pa gaṅ yin (6) pa’i las de’i cha daṅ mthun par ma gyur par mchod pa byas pa
gaṅ yin pa’i dge ba’i rtsa ba ’dis bdag cag ’di bas ches khyad par du ’phags pa’i ston pa
mñes par byed ciṅ | thugs byuṅ bar mi byed pa’i yon tan gyi rnam pa de lta bu thob par gyur
cig ces btab bo || (7) rgyal po chen po de’i tshe de’i dus na rgyal po tshaṅs byin gyi btsan
mo dam pa gaṅ yin pa de ni sṅo bsaṅs can ’di yin no || de’i tshe de’i dus na bud med
gźan bźi brgya dgu bcu rtsa dgu bo gaṅ dag yin pa de dag ni bud med bźi brgya dgu bcu rtsa
dgu po ’di dag yin no || de’i tshe (194b1) de’i dus na bu mo mṅag gźug ma gaṅ yin pa de ni
sgur mchog ’di yin no || de dag gis raṅ saṅs rgyas kyi spyil bu bsregs śiṅ rjes su yi raṅs
pa byas pa gaṅ yin pa’i las de’i rnam par smin pas lo maṅ po dag tu sems can dmyal ba chen
po rnams su bsregs nas (2) da lta bden pa mthoṅ gi bar du yaṅ mes tshig par gyur to ||
sgur mchog me gtoṅ du ma btubs pas ni da ltar chu’i stor khuṅ nas bros par gyur to || de
dag gis raṅ saṅs rgyas la mchod pa byas nas smon lam btab pa gaṅ yin pa des ni da ltar ṅa’i
druṅ du bden mthoṅ (3) bar byas śiṅ | de dag gis raṅ saṅs rgyas bye ba phrag ’bum pas ches
khyad par ’phags pa’i ston pa ṅa mñes par byas śiṅ thugs byuṅ bar ma byas so || rgyal po
chen po de ltar nas las gcig tu gnag pa rnams kyi rnam par smin pa ni gcig tu gnag pa yin
la | las (4) gcig tu dkar ba rnams kyi rnam par smin pa yaṅ gcig tu dkar ba yin || las ’dren
ma rnams kyi rnam par smin pa yaṅ ’dren ma yin no || rgyal po chen po de lta bas na lag
gcig tu gnag pa rnams daṅ | ’dren ma rnams spaṅs nas las gcig tu dkar ba rnams (5) la brtsal
bar bya ste | rgyal po chen po khyod kyis de ltar bslab par bya’o || de nas bad sa’i
rgyal po śar pas bcom ldan ’das kyi bka’ stsal pa la mṅon par dga’ ba daṅ rjes su yi raṅs
pa byas nas | bcom ldan ’das kyi źabs gñis la mgo bos phyag ’tshal (6) te | bcom ldan ’das
kyi spyan sṅa nas soṅ ṅo || || ’dul ba rnam par ’byed pa | bam po bdun bcu rtsa brgyad pa
| dge sloṅ rnams the tshom skyes nas the tshom thams cad gcod pa saṅs rgyas bcom ldan ’das
la źus pa | btsun pa sgur mchog gis las (7) ci bgyis na des na sgur bar ’gyur | bcom ldan
’das kyis bka’ stsal pa | dge sloṅ dag sgur mchog ñid kyis las tshogs rñed pa | rkyen yoṅs
su bsgyur ba | ’od pa bźin du ñe bar gnas pa gdon mi za bar ’byuṅ bar ’gyur ba dag byas
śiṅ bsags pas de (195a1) ñid kyis las byas śiṅ bsags pa dag gźan su źig gis so sor myoṅ
bar ’gyur | dge sloṅ dag las byas śig bsags pa dag ni phyi rol gyi sa’i khams la rnam par
smin par mi ’gyur || chu’i khams la mi ’gyur | me’i khams la mi ’gyur | (2) | rluṅ gi khams
la mi ’gyur gyi || de ltar las dge ba daṅ mi dge ba byas śiṅ bsags pa dag ni zin pa’i phuṅ
po daṅ | khams daṅ skye mched dag la rnam par smin par ’gyur te | las rnams bskal pa brgyar
yaṅ ni || chud mi za ba’aṅ tshogs daṅ dus || rñed na (3) lus can rnams la ni || ’bras
bu dag tu ’gyur ba ñid || dge sloṅ dag sṅon byuṅ ba groṅ khyer bā rā ṇa sī na rgyal po tshaṅs
byin źes bya bas rgyal srid ’byor pa | rgyas pa | bde ba lo legs pa | skye bo daṅ mi
maṅ pos gaṅ ba | thab mo daṅ | ’thab pa daṅ | phyi (4) dgra daṅ | naṅ ’khrug rab tu źi ba
| mu ge daṅ nad daṅ bral ba | sā la daṅ | bu ram śiṅ gi phreṅ ba daṅ | ba laṅ daṅ ma he phun
sum tshogs pa byed du bcug ste || chos daṅ ldan pa chos kyi rgyal pos chos kyi rgyal srid
byed du bcug go | ji tsam dus (5) gźan źig na ltas pa dag gis lo bcu gñis su char mi ’bab
par luṅ bstan nas || rgyal po tshaṅs byin gyis bā rā ṇa sīra dril bsgrag pa byed du bcug
ste || ’di skad ces gaṅ la lo bcu gñis kyi zan yod pa de ni gnas par bya’o || gaṅ la med
pa des ni gźan du (6) ’gro bar bya źiṅ lo bcu gñis ’das nas phyir yaṅ ’oṅ bar bya’o źes bsgo’o
|| de’i tshe bā rā ṇa sī na khyim bdag gzuṅs byed ces bya ba phyug pa | nor maṅ ba |
loṅs spyod che ba | yoṅs su gzuṅ ba yaṅs śiṅ rgya che ba | rnam thos kyi bu’i nor daṅ ldan
pa | rnam thos (7) kyi bu la nor gyis ’gran pa źig ’dug pa des mdzod pa bos te smras pa
| kwa’i naṅ rje mdzod pa kho bo ’khor daṅ bcas pa’i lo bcu gñis kyi zan yod dam | des smras
pa | jo bo mchis so || saṅs rgyas rnams ’byuṅ ba med pa’i tshe raṅ saṅs rgyas dman pa daṅ
bkren pa (195b1) la rjes su sñiṅ brtse ba | bas mtha’i gnas mal la dga’ ba bse ru lta bu
gcig pu ’jig rten gyi yon gnas su gyur pa dag ’jig rten du byuṅ ṅo || ji tsam na raṅ saṅs
rgyas lṅa brgya ljoṅs rgyu źiṅ ’doṅ ba na bā rā ṇa sīra phyin nas de dag khyim bdag gzuṅs
byed kyi gan du doṅ ste (2) phyin nas smras pa | khyim bdag khyod kyis kho bo cag rab tu
byuṅ ba lṅa brgya la lo bcu gñis su mkho ba stobs par nus sam | des smras pa | ’phags pa dag
je mdzod pa la rmas te slad kyis gsol lo źes des mdzod pa bos te smras pa | kwa’i naṅ rje
mdzod pa kho bo ’khor daṅ (3) bcas pa daṅ | rab tu byuṅ ba lṅa brgya po ’di dag gi lo bcu
gñis kyi zan yod dam | des smras pa | jo bo mchis so || khyim bdag gzuṅs byed kyis raṅ
saṅs rgyas lṅa brgya po de dag la smras pa | ’phags pa dag mchis kyis bźugs śig daṅ gsol lo
|| de dag (4) de ñid du ’khor do || ji tsam na raṅ saṅs rgyas gźan lṅa brgya ljoṅs rgyu
źiṅ ’doṅ ba na bā rā ṇa sīra phyin nas de dag kyaṅ khyim bdag gzuṅs byed kyi gan du doṅ ste
phyin nas smras pa | khyim bdag khyod kyis kho bo cag rab tu byuṅ ba lṅa brgya la lo bcu
gñis su mkho ba stobs par nus (5) sam | des smras pa | ’phags pa dag khyed cag la gsol lags
na ci’i slad du yaṅ sgrub par mdzad | khyim bdag de dag kyaṅ gźal la kho bo cag kyaṅ gźan
no || ’phags pa dag je mdzod pa la rmas te slad kyis gsol lo źes des mdzod pa bos te smras
pa | kwa’i (6) naṅ rje mdzod pa kho bo ’khor daṅ bcas pa daṅ | rab tu byuṅ ba stoṅ po
’di dag gi lo bcu gñis kyi zan yod dam || des smras pa | jo bo mchis so || des rab tu byuṅ
ba gźan lṅa brgya po de dag la smras pa | des smras pa | jo bo mchis so || des rab tu byuṅ
ba gźan lṅa brgya po de dag la smras pa | ’phags pa dag mchis kyis bźugs śig daṅ gsol lo
|| de (7) dag kyaṅ der ’khod do || des sbyin pa’i khaṅ pa rtsig tu bcug ste | des sbyin pa’i
źal ta pa’i mi daṅ spyan ’dren yaṅ bskos so || der ñi ma re re źiṅ raṅ saṅs rgyas stoṅ
stoṅ zan za’o || de na raṅ saṅs rgyas gcig na bar gyur nas de de’i ñin mo ma ’oṅs pa daṅ
| khyim bdag (196a1) gzuṅs byed la bu mos smras pa | yab deṅ rab tu byuṅ ba gcig ma mchis
so || des smras pa | bu mo ji lta bu źig | des rgyab btud de smras pa | yab ’di lta bu źig
go || dge sloṅ dag de’i tshe de’i dus na khyim bdag gzuṅs byed kyi bu mo gaṅ (2) yin pa de
ni sgur mchog ’di yin te || ’dis raṅ saṅs rgyas la tho btsams pa gaṅ yin pa’i las de’i rnam
par smin pas sgur por gyur to || yaṅ dge sloṅ rnams the tshom skyes nas the tshom thams
cad gcod pa saṅs rgyas bcom ldan ’das la źus pa | btsun pa sgur (3) mchog gis las ci bgyis
na des na thob pa ’dzin par gyur || bcom ldan ’das kyis bka’ stsal pa | dge sloṅ dag sgur
mchog ñid kyis las tshogs rñed pa | rkyen yoṅs su bsgyur ba | ’od pa bźin du ñe bar gnas
pa | gdon mi za bar ’byuṅ bar ’gyur ba (4) dag byas śiṅ bsags pas de ñid kyis las byas śiṅ
bsags pa dag gźan su źig gis so sor myoṅ bar ’gyur || dge sloṅ dag las byas śiṅ bsags pa
dag ni phyi rol gyi sa’i khams la rnam par smin par mi ’gyur | chu’i khams la mi ’gyur ||
me’i khams la (5) mi ’gyur || rluṅ gi khams la mi ’gyur gyi | ’di ltar las dge ba daṅ mi
dge ba byas śiṅ bsags pa dag ni zin pa’i phuṅ po daṅ | khams daṅ | skye mched dag la rnam
par smin par ’gyur te || las rnams bskal pa brgyar yaṅ ni || chud mi za ba’aṅ (6) tshogs
daṅ dus || rñed na lus can rnams la ni || ’bras bu dag tu ’gyur ba ñid || dge sloṅ dag khyim
bdag gzuṅs byed kyi sbyin gnas raṅ saṅs rgyas stoṅ po de dag ñid kyi dge ’dun gyi gnas
brtan pa gaṅ yin pa de rluṅ nad can yin pas de lag pa ’dar bas zan za ba na (7) lhuṅ bzed
’gul nas gzuṅs byed kyi bu mo des raṅ gi lag pa las gdu bu rgyan can phud de raṅ saṅs rgyas
de la phul te smras pa | ’phags pa ’di’i steṅ du lhuṅ bzed bźag tu gsol || des de’i steṅ
du lhuṅ bzed bźag pa daṅ | mi g-yo ba ñid du ’dug nas || des de’i (196b1) rkaṅ pa gñis la
gtugs te smon lam btab pa ji ltar lhuṅ bzed ’di mi g-yo bar ’dug pa de bźin du bdag gi rgyud
la chos gaṅ dag źugs pa de dag kyaṅ mi g-yo ba ñid du gyur cig ces btab bo || las de’i
rnam par smin pas ’di da ltar thos pa ’dzin par gyur to || yaṅ (2) dge sloṅ rnams the tshom
skyes nas the tshom thams cad gcod pa saṅs rgyas bcom ldan ’das la źus pa || btsun pa sgur
mchog gis las ci bgyis na des bran mor gyur || bcom ldan ’das kyis bka’ stsal pa || dge
sloṅ dag sgur mchog ñid kyis las tshogs rñed pa | rkyen (3) yoṅs su bsgyur ba || ’od pa
bźin du ñe bar gnas pa | gdo na mi za bar ’byuṅ bar ’gyur ba dag byas śiṅ bsags pas de ñid
kyis las byas śiṅ bsags pa dag gźan su źig gis so sor myoṅ bar ’gyur || dge sloṅ dag las
byas śiṅ bsags pa dag ni phyi rol gyi sa’i (4) khams la rnam par smin par mi ’gyur || chu’i
khams la mi ’gyur || me’i khams la mi ’gyur | rluṅ gi khams la mi ’gyur gyi || ’di ltar
las dge ba daṅ mi dge ba byas śiṅ bsags pa dag ni zin pa’i phuṅ po daṅ | khams daṅ | skye
mched dag la rnam par smin (5) bar ’gyur te || las rnams bskal pa brgyar yaṅ ni || chud mi
za ba’aṅ tshogs daṅ dus || rñed na lus can rnams la ni || ’bras bu dag tu ’gyur ba ñid ||
dge sloṅ dag de ñid na ’di dbaṅ phyug gi dregs pas rgyags pas ’khor gyi mi rnams la bran
gyi tshig gis kun (6) du spyad pas las de’i rnam par smin pas da ltar bran mor gyur to ||
yaṅ dge sloṅ rnams the tshom skyes nas the tshom thams cad gcod pa saṅs rgyas bcom ldan ’das
la źus pa | btsun pa dpe med las las ci bgyis na des gdugs bdun du zan ma mchis par sa
khaṅ du stsal ciṅ (7) ñon moṅs pa can ma lags pa daṅ | lus ma rñis par phyuṅ bar gyur | bcom
ldan ’das kyis bka’ stsal pa | dge sloṅ dag dpe med ma ñid kyis las tshogs rñed pa | rkyen
yoṅs su bsgyur ba | ’od pa bźin du ñe bar gnas pa | gdon mi za bar ’byuṅ bar ’gyur ba
dag (197a1) byas śiṅ bsags pas de ñid kyis las byas śiṅ bsags pa dag gźan su źig gis so sor
myoṅ bar ’gyur | dge sloṅ dag las byas śiṅ bsags pa dag ni phyi rol gyi sa’i khams la rnam
par smin par mi ’gyur || chu’i khams la mi ’gyur || (2) me’i khams la mi ’gyur || rluṅ
gi khams la mi ’gyur gyi ’di ltar las dge ba daṅ mi dge ba byas śiṅ bsags pa dag ni zin pa’i
phuṅ po daṅ || khams daṅ | skye mched dag la rnam par smin par ’gyur te || las rnams bskal
pa brgyar yaṅ ni || chud mi za (3) ba’aṅ tshogs daṅ dus | rñed na lus can rnams la ni
|| ’bras bu dag tu ’gyur ba ñid || dge sloṅ dag sṅon byuṅ ba ri brags śig na rgyal rigs kyi
bu mo źig daṅ || bram ze’i bu mo phan tshun bśes pa gñis śig ’khod do || saṅs rgyas rnams
’byuṅ ba med pa’i tshe raṅ (4) saṅs rgyas dman pa daṅ bkren pa la rjes su sñiṅ brtse ba
| bas mtha’i gnas mal la dga’ ba || bse ru lta bu gcig pu ’jig rten gyi yon gnas su gyur pa
dag ’jig rten du byuṅ ṅo || ji tsam du na raṅ saṅs rgyas śig sa phyogs źi ba źig tu mtshan
mo gnas par (5) khas blaṅs nas phyi de ñin par sṅa dro śam thabs bgos lhuṅ bzed daṅ chos
gos thogs te ri brags der bsod sñoms la źugs pa daṅ | rgyal rigs kyi bu mo des de’i ñin
mo de la bsod sñoms byin to || de bźin du ñi ma gñis pa daṅ | gsum pa daṅ | ñin gcig (6) mi
chad par yaṅ de la bsod sñoms sbyin par brtsams so || rgyal rigs kyi bu mo de dus gźan źig
na bram ze’i bu mo de mgron du bos nas de’i khyim du soṅ ba daṅ | raṅ saṅs rgyas de yaṅ
bsod sñoms la rgyu źiṅ rgyal rigs kyi bu mo de’i khyim du źugs pa na de med nas | (7) mthar
gyis bram ze’i bu mo de’i khyim du źugs pa daṅ | rgyal rigs kyi bu mo des mthoṅ nas des
bram ze’i bu mo de la smras pa || bu mo ’phags pa ’di la bsod sñoms phul cig | des smras
pa | ji srid du lha daṅ | bram ze daṅ | sñiṅ du sdug ciṅ ’brel ba’i rtsa (197b1) lag dag la
ma phul gyi bar du dge sbyoṅ mgo reg ’di lag la sbyin || des smras pa | nu mo gal te de
lta na kho mo re źig ’di la bsod sñoms ’bul du ’gros phul nas phyir ’oṅ ṅo || des smras pa
| che źe gal te de ltan ’dug cig daṅ | bdag gis ’di la bsod sñoms (2) dbul lo || des dal
bsod sñoms phul nas smon lam log ba btab ste | bdag gis dge sbyoṅ mgo reg ’di la bsod sñoms
phul ba gaṅ yin pa ’di dag la ’jig rten ’dir yaṅ rnam par smin par ma gyur cig ces (3) btab
bo || dge sloṅ dag de’i tshe de’i dus na bram ze’i bu mo gaṅ yin pa de ni dpe med ma ’di
yin te | ’dis raṅ saṅs rgyas la bsod sñoms phul nas smon lam log pa ’di skad ces bdag gis
dge sbyoṅ mgo reg ’di la bsod sñoms phul ba gaṅ yin pa ’di ’jig rten ’dir yaṅ (4) rnam
par smin par ma gyur la | ’jig rten pha rol du yaṅ rnam par smin par ma gyur cig ces btab
pa gaṅ yin pa’i las de’i rnam par smin pas ’di ñi ma bdun du zan med par sa khaṅ du bcug ciṅ
ñon moṅs pa can ma yin pa daṅ lus ma rñis par phyuṅ ṅo || dus gźan źig na mgu byed (5)
rgas par gyur nas des ’chi ba’i dus kyi tshe smon lam btab pa | bdag gis dge sloṅ gi dge ’dun
la ji srid ’tsho’i bar du bsñen bkur byas pa’i dge ba’i rtsa ba gaṅ yin pa ’dis bdag khyim
bdag gdaṅs can gyi chuṅ ma’i mchog gi mṅal du skye źiṅ sṅo bsaṅs can gyi chu źeṅ ci (6)
’dra ba de lta bur bdag kyaṅ gyur te || bad sa’i rgyal po śar pa bdag gi khyim thab tu
gyur cig ces btab bo || de śi źiṅ dus la bab nas khyim bdag gdaṅs can gyi chuṅ ma’i mchog
gi mṅal du skyes so || gaṅ gi ñin mo skyes pa de ñid kyi ñin mo khyim de dpal dag gis snaṅ
bar (7) gyur to || de zla brgyad dam | dgu ’das te btsas pa las bu mo gzugs bzaṅ ba || blta
na sdug pa mdzes pa źig byuṅ ṅo || byuṅ ma thag tu yaṅ des pha’i khyim rgya cher dpal dag
gis snaṅ bar gyur to || de’i ñe du dag ’dus śiṅ lhags nas ñi ma bdun gsum ñi śu (198a1)
gcig tu btsas pa’i btsas ston rgya cher byas nas bu mo ’di’i miṅ cir gdags źes miṅ ’dogs
par byed do || ñe du rnams kyis smras pa | gaṅ gi phyir bu mo ’di gaṅ gi ñin mo ma’i mṅal
du źugs pa de ñid kyi ñin mo khyim de dpal dag gis snaṅ bar gyur la | (2) btsas pa na yaṅ
’dis pha’i khyim rgya cher dpal dag gis snaṅ bar gyur pa de’i phyir bu mo ’di’i miṅ dpal ldan
du gdags so źes de’i miṅ dpal ldan źes bya bar btags so || gaṅ gi tshe de smra śes par
gyur pa de’i tshe na dge sloṅ gaṅ dag khyim der bsod sñoms la źugs pa de dag (3) gi gan du
soṅ ste || rkaṅ pa la phyag ’tshal nas sñun gsol bar byed do || ji tsam na tshe daṅ ldan
pa kun dga’ bo der bsod sñoms la źugs pa daṅ || de de’i gan du soṅ ste rkaṅ pa gñis la phyag
’tshal nas smras pa | btsun pa kun dga’ bo ji ltar bcom ldan ’das daṅ | dge (4) sloṅ gnas
brtan gnas brtan che ge mo dag gnod pa chuṅ ṅam || ñam ṅa ba chuṅ ṅam || bskyod pa yaṅ
ṅam || ’tsho’am | stobs daṅ ldan nam | bde’am | kha na ma mtho ba ma mchis sam || bde la
reg par gnas sam || des smras pa | sriṅ mo bcom ldan ’das (5) daṅ | dge sloṅ gnas brtan gnas
brtan che ge mo dag gnod pa chuṅ | ñam ṅa ba ñuṅ || bskyod pa ñuṅ | bskyod pa yaṅ | ’tsho
ba stobs daṅ ldan | bde | kha na ma thob med || bde ba la reg par gnas so || de smras pa’i
tshig thos nas khyim bdag gdaṅs can gyi naṅ mi dag mchog tu ṅo mtshar (6) bar gyur to
|| de nas tshe daṅ ldan pa kun dga’ bos a rog gya źes byas te soṅ nas | bcom ldan ’das ga
la ba der soṅ ste phyin nas bcom ldan ’das kyi źabs gñis la mgo bos phyag ’tshal te gsol pa
| bcom ldan ’das khyim bdag gdaṅs can gyi bu mo byis pa źig (7) bcom ldan ’das daṅ | dge
sloṅ gnas brtan gnas brtan dag la sñun gsol źiṅ || khyim bdag gdaṅs can gyi naṅ mi dag gis
de thos nas mchog tu ṅo mtshar skyes par gyur to || bcom ldan ’das kyis bka’ stsal pa |
kun dga’ bo khyod kyis bu mo de mi śes (198b1) sam | bcom ldan ’das ma ’tshal to || kun dga’
bo de ni mgu byed yin te || smon lam gyi dbaṅ gis khyim bdag gdaṅs can gyi chuṅ ma’i mchog
gi mṅal du skyes te da ltar bu mo dpal ldan źes bya’o || gaṅ gi tshe dpal ldan chen mor
gyur pa de’i tshe na de sloṅ ba rgyal (2) po dag daṅ | nor can dag daṅ | tshoṅ dpon dag
daṅ | ded dpon dag daṅ | ko.od+ya dag daṅ | śākya dag daṅ | lits+tsha bī dag daṅ | gźan yaṅ
maṅ po dag ’oṅ bar brtsams so || khyim bdag gdaṅs can ’di sñam du dpal ldan slob ba maṅ
po dag ’oṅ ste || gaṅ dag la ma byin pa de dag (3) bdag gi dgrar ’gyur ro sñam nas || de lag
pa la ’gram pa gtad de sems khoṅ du chud ciṅ ’dug go || dpal ldan gyis de mthoṅ nas smras
pa | yab khyod ci’i slad du phyag la źal gtad de sems khoṅ du chud ciṅ bźugs || des smras
pa | bu mo khyod sloṅ ba (4) rgyal po dag daṅ | nor can dag daṅ | tshoṅ dpon dag daṅ |
ded dpon dag daṅ | ko.o d+ya dag daṅ | śākya dag daṅ | lits+tsha bī dag daṅ | gźan yaṅ maṅ
po dag ’oṅ ste | gaṅ dag lam byin pa de dag bdag gi dgrar ’gyur na | ji ltar lag pa la ’gram
pa gtad (5) de sems khoṅ du chud ciṅ mi ’dug tu ruṅ || des smras pa | yab thugs ṅan ma
mdzad cig | bdag gis khyim thab ’tshal lags so || bu mo gaṅ || yab bad sa’i rgyal po śar
pa’o || bu mo gal te de lta na je go rims bya’o || yab go rims ji lta bu lags | (6) bu mo
kho bos bad sa’i rgyal po sar pa ’di ñid du spyan draṅ gis || gaṅ gi tshe des bśos gsol ba
de’i tshe na khyod steṅ gi khaṅ bzaṅs kyi gźi na ’dug pas pho loṅ ’phaṅ bar bya’o || yab
ma noṅs kyis de bźin bgyi’o || des bad sa’i rgyal po śar pa khyim gźan du mgron du (7) bos
te zan zos daṅ | dpal ldan steṅ gi khaṅ bzaṅs kyi gźi na ’dug pas pho loṅ ’phaṅs so || rgyal
pos steṅ du brtag par brtsams pa daṅ | rgyal pos de mthoṅ nas smras pa | gdaṅs can khyod
na re sṅo bsaṅs can dus la bab ces zer na ’di na ’dug pa ’di ma yin (199a1) nam|| lha ’di
ni sṅo bsaṅs can ma lags so || ’on ’di ci miṅ || lha ’di ni sṅo bsaṅs can gyi nu mo dpal
ldan źes bgyi’o || ci ’ga’ źig la byin nam | lha su la yaṅ ma stsal to || gal te de lta
na ṅa la ci’i phyir mi sbyin || lha gsol lo || khyim (2) bdag gdaṅs can gyis byin nas bad
sa’i rgyal po śar pas dpal gyi ’byor pas bag mar blaṅs te btsun mo’i ’khor gyi naṅ du bcug
go | dus gźan źig na des rgyal po la smras pa | lha bdag dge sloṅ mthoṅ bar ’tshal lo ||
rgyal pos smras pa | khyod ’dod mod kyi || (3) dge sloṅ dag rgyal po’i pho braṅ du mi ’jug
go | lha de lta na bdag rnam par thams cad du btson rar stsal du bas mod || gal te dge sloṅ
mthoṅ bar mi gnaṅ ba || des slan cad ’tshal ma yaṅ mi ’tshal | phyag kyaṅ mi ’tshal lo
|| des zan gcad pa la źugs pa daṅ || rgyal pos (4) khyim bdag gdaṅs can la smras pa || khyim
bdag khyod so sor mi rtog gam || lha ci lags | dpal ldan zan gcad pa la źugs so || lha
ci’i slad du dge sloṅ mthoṅ bar ’dod na dge sloṅ dag rgyal po’i pho braṅ du mi ’jug go | lha
’o na ’di la ji ltar bsgrub par bgyi || khyim (5) bdag der phyir khyod kyis bdag ñid kyis
miṅ gis ra bar dge sloṅ gi dge ’dun spyan droṅs te || bar du sgo thod la bśos gsol cig
| khyim bdag gdaṅs can gyi khyim rgyal po daṅ ’dab chags su ’jug pas des ra ba’i bar du sgo
gtod nas sa’i byi dor byed du bcug go | de nas (6) de bcom ldan ’das ga la ba der soṅ ste
phyin nas | bcom ldan ’das kyi źabs gñis la mgo bos phyag ’tshal te mtha’ gcig tu ’dug go
| mtha’ gcig tu ’dug nas bcom ldan ’das khyim bdag gdaṅs can la chos daṅ ldan pa’i bka’
mchid kyis yaṅ dag par ston (7) par mdzad || yaṅ dag par ’dzin du ’jug par mdzad || yaṅ dag
par gzeṅs stod par mdzad || yaṅ dag par rab tu dga’ bar mdzad do || rnam graṅs du mar chos
daṅ ldan pa’i bka’ mchid kyis yaṅ dag par bstan || yaṅ dag par ’dzin du bcug | yaṅ dag
par (199b1) gzeṅs bstod || yaṅ dag par rab tu dga’ bar mdzad nas caṅ mi gsuṅ ṅo || de nas
khyim bdag gdaṅs can gyis bcom ldan ’das ga la ba de logs su thal mo sbyar ba btud nas | bcom
ldan ’das la ’i skad ces gsol to || bcom ldan ’das dge sloṅ gi dge (2) ’dun daṅ bcas pas
saṅ bdag gi sdum par gdugs tshod gsol bar ci gnaṅ | bcom ldan ’das kyis khyim bdag gdaṅs
can la caṅ mi gsuṅ bas gnaṅ ṅo || de nas khyim bdag gdaṅs can gyis bcom ldan ’das kyis ca
mi gsuṅ bas gnaṅ bar rig nas | (3) bcom ldan ’das kyi źabs gñis la mgo bos phyag ’tshal
te bcom ldan ’das kyi spyan sṅa nas soṅ ṅo || de nas khyim bdag gdaṅs can gyis de ñid kyi
mtshan mo bza’ ba daṅ || bca’ ba gtsaṅ źiṅ bsod pa dag sta gon byas nas naṅ par sṅar laṅs
te gdan bśams nas chu (4) ra bźag ste || bcom ldan ’das la spyan ’dren gyis btsun pa gdugs
tshod g-yar dgoṅs ’tshal na | bcom ldan ’das kyis da de’i dus la bab par dgoṅs su gsol źes
spyan draṅs pa daṅ || tshe daṅ ldan pa śā ri’i bu la sogs pa dge sloṅ gi dge ’dun ni źugs
so || (5) bcom ldan ’das ni rdzas las byuṅ ba na bźugs śiṅ bsod sñoms mṅon par bsgrub bo
|| saṅs rgyas bcom ldan ’das rnams ni rgyu lṅas rdzas las byuṅ ba na bźugs śiṅ bsod sñoms
mṅon par sgrub par mdzad de || lṅa gaṅ źe na || naṅ du yaṅ dag ’jog bźed pa daṅ | (6) lha
rnams la chos ston par bźed pa daṅ | nad pa la lta bar bźed pa | gnas mal la rtog par bźed
pa daṅ | ’dul ba la ñan thos rnams kyis bslab pa’i gźi bca’ bar bźed pa’o || don ’dir ni
bcom ldan ’das ’dul ba la ñan thos rnams kyi bslab pa’i gźi bca’ (7) bar bźed pas rdzas las
byuṅ ba na bźugs śiṅ bsod sñoms mṅon par sgrub par mdzad do || tshe daṅ ldan pa śā ri’i
bu ’jug pa na rgyal po btsun mo’i ’khor daṅ bcas pa ’dug nas de’i phyir ldog par brtsams
pa daṅ | rgyal pos mthoṅ nas smras pa | ’phags pa śā ri’i (200a1) bu gśegs su gsol || de nas
tshe daṅ ldan pa śā ri’i bus dge sloṅ rnams la smras pa tshe daṅ ldan pa dag bźi po dag
gi tshig ni mig cag pa yin te || de bźin gśegs pa dgra bcom pa yaṅ dag par rdzogs pa’i saṅs
rgyas kyi bka’ daṅ | dge sloṅ dgra bcom (2) pa zag pa zad pa’i tshig daṅ || dge skos kyis
tshig daṅ | rgyal po rgyal rigs spyi bor dbaṅ bskur ba’i tshig yin gyis || tshe daṅ ldan
pa dag dran pa ñe bar źog śig daṅ ’jug par bya’o źes de źugs nas | dge sloṅ gi dge ’dun
gyi goṅ du stan bśams pa ñid la ’dug go || de (3) nas btsun mo dpal ldan gyis tshe daṅ ldan
pa śā ri’i bu la sogs pa dge sloṅ gi dge ’dun bde bar ’khod par rig nas || raṅ gi lag nas
bca’ ba daṅ | bza’ ba gtsaṅ źiṅ bsod pas tshim par byed | stobs par byed do || rnam graṅs
du mar raṅ gi lag nas bca’ ba | (4) daṅ | bza’ ba gtsaṅ źiṅ bsod pas tshim par byas śiṅ
bstabs nas || tshe daṅ ldan pa śā ri’i bu la sogs pa || dge sloṅ gi dge ’dun gdugs tshod gsol
ciṅ phyag bcabs lhuṅ bzed bźag par rig nas || sten źes dma’ ba źig blaṅs te || chos mñan
pa’i (5) phyir tshe daṅ ldan pa śā ri’i bu’i mdun du ’dug go || de nas tshe daṅ ldan pa
śā ri’i bu btsun mo dpal ldan la chos daṅ ldan pa’i gtam gyis yaṅ dag par ston par byed ||
yaṅ dag par ’dzin du ’jug par byed || yaṅ dag dag par gzeṅs stod par byed || yaṅ dag par
rab tu dga’ bar (6) byed do || rnam graṅs du mar chos daṅ ldan pa’i gtam gyis yaṅ dag par
bstan || yaṅ dag par ’dzin du bcug | yaṅ dag par gzeṅs bstod || yaṅ dag par rab tu dga’ bar
byed na des bden pa dag ma mthoṅ ṅo || tshe daṅ ldan pa śā ri’i bus bsams pa | ci ’di la
(7) dge ba’i rtsa ba dag yod dam || ’on te med sñam na | yod par mthoṅ ṅo || su la rag las
sñam nas | bdag ñid la rag las par mthoṅ nas || de de chos ston ciṅ rnam par dpyod pa na
ñi ma nub pa’i dus la bab nas dge sloṅ rnams stan las laṅs te doṅ ṅo || tshe daṅ ldan (200b1)
pa śā ri’i bus bsams pa ’di ltar bcom ldan ’das kyis ma gnaṅ modada kyi | ’di ñid rkyen
du mdzad nas gnaṅ bar ’gyur ba gaṅ yin pa de lta bu’i gnas yod par ’gyur ro || sñam nas
| de gdul ba la ltos pas de ñid ’dug go || tshe daṅ ldan pa śā ri’i bus btsun mo (2) dpal
ldan gyi bsam pa daṅ | bag la ñal daṅ | khams daṅ | raṅ bźin khoṅ du chud nas || gaṅ thos
nas btsun mo dpal ldan gyis stan de ñid la ’dug bźin ’jig tshogs la lta ba’i ri’i rtse mo
ñi śu mtho ba ye śes kyi rdo rjes bcom ste rgyun du źugs pa’i ’bras bu mṅon (3) sum du byas
pa de ltar chos bstan pa byas so || des bden pa mthoṅ nas smras pa | ’phags pa bdag gis
dge ba’i bśes gñen ’phags pa śā ri’i bu la brten nas ’phags pas bdag la gaṅ mdzad pa ’di
lta bu ni bdag la phas kyaṅ ma bgyis || mas kyaṅ ma bgyis || rgyal pos (4) kyaṅ ma bgyis
|| lha rnams kyis kyaṅ ma bgyis || sṅon gyi pha mes dag gis kyaṅ ma bgyis || dge sbyoṅ daṅ
bram ze dag gis kyaṅ ma bgyis || byams pa daṅ | mdza’ bśes daṅ | rtsa lag gi tshogs dag gis
kyaṅ ma bgyis te || khrag daṅ mchi ma’i rgya mtsho ni bskams | rus pa’i (5) ri dag las
ni bskul | ṅan soṅ gi sgo dag ni bkum | mtho ris daṅ thar pa’i sgo dag ni phye || sems can
dmyal ba daṅ | dud ’gro daṅ | yi dgas dag nas ni rkaṅ pa phyuṅ | lha daṅ mi rnams kyi naṅ
du ni bźag | ’khor ba ni mthar bgyis || thog ma mchis pa’i dus nas (6) bsags pa’i ’jig tshogs
la lta ba’i ri’i rtse mo ñi śu mtho ba ye śes kyi rdo rjes bcom ste rgyun du źugs pa’i
’bras bu ni thob ste || btsun pa bdag ni mṅon par źugs pa lags so || btsun pa bdag ni mṅon
par źugs pa lags te || btsun pa bdag bcom ldan ’das daṅ | (7) chos daṅ | dge sloṅ gi dge
’dun skyabs su mchi yis || bdag dge bsñen mar gzuṅ du gsol || deṅ slan chad nas ji srid
’tsho’i bar du glo ba thag pa nas rab tu daṅ bas skyabs su mchi’o || de nas tshe daṅ ldan
pa śā ri’i bus btsun mo dpal ldan bden pa dag la bźag (201a1) ste soṅ nas | bcom ldan ’das
gal ba der soṅ ste phyin nas bcom ldan ’das kyi źabs gñis la mgo bos phyag ’tshal te mtha’
gcig tu ’dug go || mtha’ gcig tu ’dug nas tshe daṅ ldan pa śā ri’i bus skabs de bcom ldan
’das la rgyas par (2) gsol pa daṅ | bcom ldan ’das kyis bka’ stsal pa | śā ri’i bu legs
so legs so || bdun po dag gi tshig ni mi gcag pa yin te || de bźin gśegs pa dgra bcom pa yaṅ
dag par rdzogs pa’i saṅs rgyas kyi bka’ daṅ | dge sloṅ dgra bcom pa zag (3) pa zad pa’i
tshig daṅ | dge ’dun gyi gnas brtan gyi tshig daṅ | dge skos kyi tshig daṅ | mkhan po’i tshig
daṅ | slob dpon gyi tshig daṅ | rgyal po rgyal rigs spyi bor dbaṅ bskur ba’i tshig go
|| de nas bcom ldan ’das kyis bslab par ’dod pa daṅ | bslab (4) pa la gus pa daṅ | bslab
pa la yo byad bsñuṅs pa’i bsṅags pa brjod nas dge sloṅ rnams la de daṅ mthun pa daṅ | de’i
śas che ba daṅ | de daṅ ’tsham pa’i chos daṅ ldan pa’i bka’ mchid mdzad nas dge sloṅ rnams
la bka’ stsal pa | dge sloṅ dag de lta bas na (5) sṅa ma ni bcas pa yin la | ’di ni rjes
su gnaṅ ba yin te || ṅa’i ñan thos rnams kyis ’dul ba la bslab pa’i gźi ’di ltar gdon par
bya ste | yaṅ dge sloṅ gaṅ nam mnaṅs | skya reṅs ma śar | rin po che dag gam | rin po cher
smos pa dag ma bsdus par rgyal po rgyal (6) rigs spyi bor dbaṅ bskur ba’i sgo gtan nam |
sgo gtan gyi ñen kor lasa’ada’a na de ’dra ba’i rkyen ma gtogs te ltuṅ byed do || yaṅ dge
sloṅ gaṅ źes bya ba ni ’char ka’am | gźan yaṅ de lta bu gaṅ yin pa’o || nam mnaṅs źes bya
ba ni nam naṅs par ma gyur pa’o || (7) skya reṅs źes bya ba ni skya reṅs gsum po | skya reṅs
daṅ po daṅ | skya reṅs bar ma daṅ | skya reṅs tha ma’o || de la skya reṅs daṅ po ni sṅon
por snaṅ ba’o || skya reṅs bar ma ni ser por snaṅ ba’o || skya reṅs tha ma ni dmar por
snaṅ ba ste || ’dir ni skya reṅs tha ma yin (201b1) bar dgoṅs so || ma śar ces bya ba ni ma
byuṅ ba’o || rin po che dag ces bya ba la | rin po che dag ces bya ba ni nor bu dag daṅ
| mu tig dag daṅ | baiḍūR+ya dag daṅ | man śel dkar po dag daṅ | byi ru dag daṅ | gser dag
daṅ | dṅul dag daṅ | rdo’i sñiṅ po dag (2) daṅ | spug dag daṅ | dmar po dag daṅ | g-yas su
’khyil pa dag go || rin po cher smos pa dag ces bya ba la | rin po cher smos pa dag ces
bya ba ni g-yul ṅor spyad pa’i mtshon cha thams cad daṅ | rol mor spyad pa’i cha spyad thams
cad do || ma bsdus pa źes (3) bya ba ni ma brtul bar ro || rgyal po rgyal rigs spyi bor
dbaṅ bskur ba’i źes bya ba ni ’di lta ste | bud med rgyal srid la dbaṅ bskur bas dbaṅ bskur
bas dbaṅ bskur bar gyur na de yaṅ rgyal po rgyal rigs spyi bor dbaṅ bskur ba yin la | rgyal
rigs daṅ | bram ze daṅ | rje’u rigs daṅ | (4) dmaṅs rigs rgyal srid la dbaṅ bskur bas
dbaṅ bskur bar gyur na de yaṅ rgyal po rgyal rigs spyi bor dbaṅ bskur ba yin no || sgo gtan
nam źes bya ba ni sgo gtan rnam pa gsum ste || groṅ khyer gyi sgo gtan daṅ | rgyal po’i
pho braṅ gi sgo gtan daṅ | btsun mo’i ’khor (5) gyi sgo gtan no || sgo gtan gyi ñen kor las
źes bya ba ni de’i druṅ las so || ’da’ na źes bya ba ni ’gro na’o || de ’dra ba’i rkyen
ma gtogs te źes bya ba ni de ’dra ba’i rkyen bźag ste’o || ltuṅ byed do źes bya ba ni sems
can dmyal ba daṅ | dud ’gro daṅ | yi dgas (6) ṅan soṅ daṅ | ṅan ’gro daṅ | log par ltuṅ
ba dag tu sreg par byed || ’tshod par byed | ltuṅ bar byed pa’o || gźan yaṅ ji srid du ltuṅ
ba de ma bśags śiṅ so sor ma bśags na dge ba’i chos rnams la sgrib par byed pa ste || des
na ltuṅ byed do źes gsuṅs (7) so|| de la ltuṅ bar ji ltar ’gyur źe na | dge sloṅ gis nam
mnaṅs pa lan ma mnaṅs par ’du śes pas groṅ khyer gyi sgo gtan las ’da’ na ñes byas su ’gyur
to || nam ma naṅs pa la yid gñis za bas groṅ khyer gyi sgo gtan las ’da’ na ñes byas su
’gyur ro || (202a1) nam naṅs pa la nam mnaṅs par ’du śes pas groṅ khyer gyi sgo gtan las
’da’ na ñes byas su ’gyur ro || nam naṅs pa la yid gñis za bas groṅ khyer gyi sgo gtan las
’da’ na ñes byas su ’gyur ro || dge sloṅ gis nam mnaṅs pa la nam naṅs par ’du (2) śes pas
rgyal po’i pho braṅ gi sgo gtan las ’da’ na ñes byas su ’gyur ro || nam mnaṅs pa la yid gñis
za bas rgyal po’i pho braṅ gi sgo gtan las ’da’ na ñes byas su ’gyur ro || nam naṅs pa
lan ma mnaṅs par ’du śes pas rgyal po’i pho braṅ gi sgo gtan las (3) ’da’ na ñes byas su
’gyur ro || nam naṅs pa la yid gñis za bas rgyal po’o pho braṅ gi sgo gtan las ’da’ na ñes
byas su ’gyur ro || dge sloṅ gis nam mnaṅs pa la nam mnaṅs par ’du śes pas btsun mo’i ’khor
gyi sgo gtan las ’da’ na ltuṅ byed du ’gyur ro || (4) nam mnaṅs pa la yid gñis zabs btsun
mo’i ’khor gyi sgo gtan las ’da’ na ltuṅ byed du ’gyur ro || nam naṅs pa lan ma mnaṅs par
’du śes pas btsun mo’i ’khor gyi sgo gtan las ’da’ na ñes byas su ’gyur ro || nam naṅs
pa la yid gñis za bas btsun (5) mo’i ’khor gyi sgo gtan las ’da’ na ñes byas su ’gyur ro ||
rgyal po daṅ | btsun mo daṅ | gźon nu daṅ | blon po dag gis bos pa daṅ | bar chad brgyad
po rgyal po daṅ chom rkun daṅ | mi daṅ mi ma yin pa daṅ | gdug pa daṅ | me daṅ chu daṅ klu
dag ñe bar gnas pa (6) la ltuṅ ba med do || las daṅ po pa daṅ | smyos pa daṅ | sems ’khrugs
pa daṅ | tshor bdag gis ñen pa la ltuṅ ba med do || rgyal po’i pho braṅ du nub mo ’gro
ba’i ltuṅ byed de || brgyad bcu rtsa gñis pa rdzogs s+ho || ||

